༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W1KG25307 ImageGroup: 11KG25310
LCCN: n/a ISBN: n/a
Title:
 གསུང་འབུམ། དོན་ཡོད་མཁས་གྲུབ།
gsung 'bum / don yod mkhas grub/
Author: to-be-supplied
to-be-supplied
Descriptor: n/a
Original Publication: n /a
Place: In/a
Publisher:
Date:
Volume: 
CQQQ
Total Volumes:
TBRC Pages:
Introductory Pages: n/a
Text Pages: n/a
Scanning Information: Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA.

uc
༄༅། །ཞོགས་དོན་ཡོད་མཁས་གྲུབ་ཀྱི་གསུང་འབུམ་ ༥
བཞུགས་སོ། །
༼སྨད་ཆ༽
91134 PROSES
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས། །

གླེང་གཞི།
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་་་་་་
ཆེན་པོའི་སྤྱི་གཙུག་ཏུ་ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར།
ཕ་སྤྲེལ་རྒན་དང༌། མ་བྲག་སྲིན་གཉིས་ནས་མཆེད་པའི་བོད་མིའི་ཐོག་མ་བྱུང་བ་
ནས་བཟུང༌། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་མིན་གྱི་རྩལ་ལ་
བརྟེན་ནས་རིག་པའི་གནས་ཅི་རིགས་གསར་གཏོད་དང༌། འཕེལ་རྒྱས་གཏོང་
མུས་ལ། ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་
པས་ཡོངས་སུ་ཁྱབ་པའི་ཆོས་ཀྱི་རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་་་་་
མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་གི་མཐུ་ལས། བོད་ཀྱི་
ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང༌། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ།
ཆེས་ངོ་མཚར་རྨད་དུ་བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་་་་
མཛད་ཅིང་། སྐྱེ་རྒུའི་ཕན་བདེའི་གཞི་རྩ་ནང་ཆོས་བོད་དུ་བསྒྱུར་འགོ་བརྩམས་
པ་དང༌། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་བསམ་
ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང༌། སྒྲ་བསྒྱུར་སློབ་གྲྭ་
ཐོག་མར་བཙུགས་ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་
འབྲེལ་རྒྱལ་ཁབ་ཁག་ནས་ནང་རིག་པ་གཙོ་བོར་གྱུར་པའི་རིག་གཞུང་སྙིང་་་་་་
བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་རིག་མཛོད་བརྒྱའི་སྒོ་
འཕར་ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་
འདིར་འཆད་རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་་་
སྐྱེས་ཆེན་དམ་པ་ཇི་སྙེད་བྱོན་པ་རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་་་་་་
གཏན་ལ་ཕབ་པ་དང་། གསར་རྩོམ་མཛད་པའི་བསྟན་བཅོས་ཐམས་ཅད་འུ་ཅག་
， 1 .

ལྟ་བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་བས། བོད་
ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་
ལྷུན་པོའི་དཔངས་ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་
ལྟ་བུའི་རྩ་ཆེའི་རིག་གཞུང་རྨོངས་པའི་ནད་བརྒྱ་འཇོམས་པའི་སྨན་མཆོག་་་་་་་་
བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་སུ་ཤོག་བུ་སྣུམ ་་
ཚོས་བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་
ཤེས་རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་་་་་་
བརྩོན་པ་དང་། བྱམས་དང་སྙིང་རྗེས་རྒྱུད་དུལ་ཞིང་། ཡ་རབས་དང་གཤིས་
བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་འཕགས་ཅན་ཞིག་ཏུ་་
ཡར་རྒྱས་བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་པ་
གནས་པའི་སྲིད་འབྱོར་རིག་གསུམ་སྤྱི་དང་། ཡང་སྒོས་ཚན་རིག་རྩེར་སོན་གྱི་
ཡུལ་གྲུ་དག་གི་མི་སྣ་གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་་་་་་
གནས་ལ་བློ་ཁ་ཕྱོགས་ས་དང༌། ཞིབ་འཇུག་བྱ་ཡུལ་ཞིག་ཏུ་གྱུར་དོན་ཡང་དེ་
ལྟར་ལགས།
འོན་ཀྱང་འདས་པའི་ལོ་བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་
བཀང་སྟེ་ཡོན་དུ་ཕུལ་ན་ཡང་བླུ་ཐབས་བྲལ་བའི་གངས་ལྗོངས་ཀྱི་ཁྱད་ནོར་ཏེ།
གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་ཕུལ་་་་་
ཟིན་པ་དང་། ད་ལྟ་ལྷག་ལུས་བྱུང་བའི་གསུང་རབ་དག་ཀྱང་ཕལ་ཆེ་བ་དཔེ་
རྒྱུན་དཀོན་རིགས་ཤ་སྟག་ཏུ་གྱུར་སྟབས། རིག་གཞུང་དོན་གཉེར་བའི་སྤྱན་ལམ་
། དེ་བས་
དུ་བསྟར་མ་ཐུབ་པས་གསུང་རབ་གྱི་དགོས་པ་ཇི་བཞིན་མ་གྲུབ་ཅིང༌
ཉེན་ཚབས་ཆེ་བ་ནི་ད་དུང་འབྱུང་བཞི་སོགས་ཀྱི་གནོད་པས་ས་སྟེང་ནས་རྩ་་་་་
བརླག་མི་འགྲོ་བའི་ངེས་པ་མེད་གཤིས། འདི་ཀུན་བདག་སྲུང་གནད་འཁེལ་བྱ་རྒྱུ་
ནི་དེང་སྐབས་རིག་གནས་དངོས་རྫས་སྲུང་སྐྱོབ་ཀྱི་སྲིད་ཇུས་ཀྱི་དགོངས་དོན་
• 2 •

དང་ཡོངས་སུ་མཐུན་ཞིང་། གཞན་ལ་འགེལ་ཐབས་མེད་པའི་རང་ཅག་ཁོ་ནའི་
འགན་འཁྲི་ཞིག་ཀྱང་ཡིན་པར་སེམས་སོ། ། །
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་་་
གྱིས་སྤྱི་ལོ་༢༠༠༧ལོར་སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་
ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་བོད་ཡིག་དཔེ་དཀོན་མྱུར་སྐྱོབ་་
དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་ཁྱད་ནོར་ཞེས་
པའི་དཔེ་ཚོགས་གསར་དུ་བསྒྲིགས་ཏེ། ཀྲུང་གོའི་བོད་རིག་པ་དཔེ་སྐྲུན་ཁང་
དང༌། མི་རིགས་དཔེ་སྐྲུན་ཁང་། བོད་ལྗོངས་མི་དམངས་དཔེ་སྐྲུན་ཁང་སོགས་
ཀྲུང་དབྱང་རིམ་པ་དང་ལྗོངས་རིམ་པའི་ཚད་ལྡན་དཔེ་སྐྲུན་ཁང་ཁག་དང་་་་
མཉམ་འབྲེལ་གྱིས་པར་སྐྲུན་ཞུས་དང་ཞུ་བཞིན་ཡོད་ཅིང་། ད་ཕན་ཡོངས་ཁྱབ་
འགྲེམས་སྤེལ་དང་ནང་ཁུལ་དཔྱད་གཞིར་པོད་ཕྲེང་སུམ་བརྒྱ་ལྷག་པར་བསྐྲུན་་་་
ཟིན་ནས། རྒྱལ་བསྟན་ལ་སྲི་ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་
ཐུགས་འདུན་སྐོང་ཐབས་ཞུ་མུས་སུ་ཡོད་པ་དང་། མཁས་དབང་དང་ལྷག་བསམ་
ཅན་མང་པོས་བསྔགས་བརྗོད་ཀྱི་མེ་ཏོག་ཀྱང་འཐོར། །
འདས་པའི་ལོ་ཟླའི་ནང་ངེད་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་
ཁག་གི་དབུ་ཁྲིད་ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་
མཁའ་ལྟར་ཡངས་ཤིང་། ལྷག་བསམ་དུང་ལྟར་དཀར་བའི་སྐྱེས་ཆེན་དུ་མས་ངོས་
ཚོའི་ལས་ཀར་གདེང་འཇོག་ཚད་མེད་དང་། མ་ནོར་ལམ་སྟོན། མ་དཔེ་མཁོ་
འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་
རྒྱབ་སྐྱོར་རོགས་རམ་གནང་བར་རྗེས་སུ་ཡི་རངས་དང༌། སྙིང་དབུས་ནས་ཐུགས་
རྗེ་ཆེ་ཞེས་ཞུ་བ་དང་ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་
གསུང་འབུམ་གཙོ་བོར་གྱུར་པའི་རིས་མེད་གསུང་རབ་དཔེ་རྒྱུན་དཀོན་རིགས་་་་
དང༌། ཞིབ་འཇུག་ཚན་པ་ཁག་དང་། སློབ་གྲྭ་ཁག་ལ་ཉེ་བར་མཁོ་བའི་རིག་
: 3.

གཞུང་དཔེ་དེབ་དུ་མ་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོང་
པ་ལགས་ན། ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དང་ེ་
མཁོ་འདོན་དང༌། ང་ཚོའི་ལས་ཀར་རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་ ་
སྩོལ་ཡོད་པ་མཁྱེན་ཞེས་ཞུའོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།

དཀར་ཆག
༡ ཆ༽ 
ལམ་གྱི་གཙོ་བོ་རྣམ་གསུམ་གྱི་ཁྲིད་ཡིག་རྒྱས་པ།
༢ ཇ༽ 
སྨོན་སེམས་ཆོ་གས་འཛིན་ཚུལ།་
ཉ༽ ཟབ་མོ་དབུ་མའི་ལྟ་ཁྲིད་དང་དབང་
ཏ༽ 
ཚེམ་བུ་དམར་ཁྲིད་འཁྱེར་བདེ་གཞན་ཕན་ལེགས་བཤད་
ཀུན་འདུས། 
༥ ཐ༽ 
འཕགས་པ་འཇིག་རྟེན་དབང་ཕྱུག་ལ་བརྟེན་པའི་བླ་མའི་
རྣལ་འབྱོར། 
འཕགས་པ་ཐུགས་རྗེ་ཆེན་པོའི་སྒྲུབ་ཐབས་དང་
དེའི་དམིགས་རིམ་པ་དང་འདས་པ་དང་
• ད༽ 
འཕགས་པ་འཇིག་རྟེན་དབང་ཕྱུག་གི་ཆོ་ག་ཡིད་བཞིན་འདོད་འཇོ
།༌ ༩༨
༔ ན༽ 
སེང་ལྡེང་ནགས་ཀྱི་སྒྲོལ་མའི་སྒྲུབ་ཐབས། རྡོ་རྗེ་སེམས་དཔའི་
བསྒོམ་བཟླས་སྡིག་ལྟུང་དག་བྱེད་བདུད་རྩིའི་ཆུ་རྒྱུན
སྒྲ་མི་སྙན་པའི་ཚེ་སྒྲུབ། 
འདས་པ་ལས་མང་བ་བཟའ་བས་མ་བས༡༡༡
༨ པ༽ 
དཔལ་རྡོ་རྗེ་འཇིགས་བྱེད་ཀྱི་ཁྲིད་བརྒྱུད་གསོལ་འདེབས
།་་་་་ ༡༡༧
༩ ཕ༽ 
དམིགས་བརྩེ་མའི་སྒོ་ནས་བྱིན་རྟེན་རིལ་བུ་བསྒྲུབ་ཚུལ་དང་

ལམ་གྱི་གཙོ་བོ་རྣམ་གསུམ་གྱི་ཁྲིད། བླ་མའི་རྣལ་འབྱོར།
ལམ་གྱི་གཙོ་བོ་རྣམ་གསུམ་གྱི་དམར་ཁྲིད། ་༌༌
༡༠ བ༽ དཔལ་རྡོ་རྗེ་འཇིགས་བྱེད་ཀྱི་རྫོགས་པའི་རིམ་པའི་
• དག
དམར་ཁྲིད་འཁྱེར་བདེ། དང་
༡༡ མ༽ དཔལ་གསང་བ་འདུས་པའི་བླ་བརྒྱུད་གསོལ་འདེབས་དང་།
ལམ་རིམ་ཆེན་མོའི་བླ་བརྒྱུད་གསོལ་འདེབས།
བ་མ་་་་སྨད །
གསོལ་འདེབས་བཀའ་དྲིན་མཉམ་མེད་མ། ཀ
༡༢ ༽ དཔལ་གསང་བ་འདུས་པའི་བསྐྱེད་རིམ་དངོས་གྲུབ་
རྒྱ་མཚོའི་སྙིང་བོ།་་༌་་ཟླ་འཉ•。
༡༢ ཚ༽ དཔལ་གསང་བ་འདུས་པའི་རྫོགས་རིམ་རིམ་ལྔ་གདན་
རྫོགས་ཀྱི་སྙིང་བོ། བདག་དང་བདག་དབང་དང་བདག་དམག་པ་༢༤༧
༡༤ ༽ དཔལ་གསང་བ་འདུས་པ་ལ་བརྟེན་པའི་ཚོགས་མཆོད་
ངག་འདོན་གྱི་རིམ་པ་ཁྲིགས་ཆགས་སུ་བཀོད་པ།་་་་་་་་་་་༢༧
༡༥ ཝ༽ བླ་མ་རྡོ་རྗེ་འཆང་དོན་ཡོད་མཁས་གྲུབ་པའི་
ལ་ཨ༢༧༨
གསུང་མགུར་གྱི་རིམ་པ།་་་་་་་་་་་་་་་་་་་་་
༡༦ ཞ༽ རང་གང་མོས་ཀྱི་བླ་མ་ལ་གསོལ་འདེབས་སོགས་ཀྱི་
རིམ་པ།་་

༡༧ ཟ༽ 
གྲུབ་རྒྱལ་ལུགས་ཀྱི་ཚེ་དཔག་མེད་ལྷ་གཅིག་བུམ་གཅིག་ལ་
བརྟེན་པའི་བླ་མ་སྐྱེས་བུ་དམ་པ་ལ་ཞབས་བརྟན་འབུལ་བའི་
རིམ་པ་ཁྲིགས་ཆགས་སུ་བཀོད་པ་འཆི་མེད་འདོད་འཇོ
༡༨ ༽ ཞབས་བརྟན་སྨོན་ཚིག་གི་རིམ་པ་དང་བ་དང་འབད་འབ 
གས་
༡༩ ཡ༽ 
རྗེ་དོན་ཡོད་མཁས་གྲུབ་ཀྱི་གསུང་འབུམ་ལས་
དཀར་ཆག་གི་རིམ་པ་དང་འདབས་འདས་་་་་་
ནགར
༢༠ ར༽ 
བཀའ་འགྱུར་རིན་པོ་ཆེའི་པར་བྱང་སྨོན་ལམ་དང་
མཆོད་རྫས་ཕུལ་བའི་སྨོན་ཚིག་བ་མང་བ་དང་འབབ ད༧༠
༢༡ མ༽ 
རྣམ་འདྲེན་༧རྒྱལ་བའི་དབང་པོ་ཐམས་ཅད་མཁྱེན་གཟིགས་
ཆེན་པོ་བློ་བཟང་སྐལ་བཟང་རྒྱ་མཚོ་མཆོག་ནས་བཀའ་འདྲི་
ཕེབས་པའི་དྲི་ལན་དང་། སེ་རྭ་བྲ་ཏི་དགེ་བཤེས་རིན་ཆེན་
དོན་གྲུབ་ཀྱིས་ལྟ་བའི་སྐོར་གྱི་དྲི་བ་དང་དེའི་དྲིས་ལན
༢༢ ཤ༽ 
རྗེ་དོན་ཡོད་མཁས་གྲུབ་ཀྱི་གསུང་འབུམ་ལས་ཆབ་
ཤོག་གི་རིམ་པ་དང་ལས་དབང་ལ་དབང་བ་དང་
ཨ་ན༥
༢༣ ས༽ 
དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་གཏོར་མགྲོན་དང་
འཁོར་ཡབ་ཡུམ་སྐོར་གྱི་དོགས་དཔྱོད། དགེ་སྦྱོར་བྱེད་ལུགས་

ཞལ་གདམས། ཞི་རྒྱས་སྦྱིན་སྲེག་གི་སྤེལ་ཚིག་་་་་་་་་་་༤༠༠
༢༤ ཧ༽ གསེར་སྐྱེམས། མགོན་པོ་ཕྱག་དྲུག་པའི་སྒྲུབ་ཐབས་དང་།
གཏོར་འབུལ།་་་་
༢༥ ཨ༽ གནོད་སྦྱིན་ཆེན་པོ་ཀྵེ་ཏྲ་པཱ་ལ་སྒེར་གྱི་གསོལ་མཆོད་
ལས་བཞིའི་འཕྲིན་ལས་མྱུར་འགྲུབ་ཞེས་བྱ་བ། ༌
༢༦ ཀི༽ ཞོག་ལྷ་ཕྱུག་པོའི་གསོལ་མཆོད་རྒྱས་པ། ་གང་བས་དབང་
༢༧ ཁུ༽ ཞལ་གདམས་མགུར་དབྱངས།
ས་
༢༨ གེ༽ རྗེ་དོན་ཡོད་མཁས་གྲུབ་ཀྱི་གསོལ་འདེབས།་
༢༩ ངོ༽ རྗེ་དོན་ཡོད་མཁས་གྲུབ་ཀྱི་གསུང་འབུམ་ལས་
གསས་༤
སྨོན་ལམ་གྱི་བདེན་ཚིག་་༌་་་

《ཆ》
 ལམ་གཙོ་རྣམ་གསུམ་གྱི་ཁྲིད་ཡིག་རྒྱས་པ། 1
༄༅། །ལམ་གྱི ་གཙོ་བོ་རྣམ་གསུམ་གྱི་ཁྲིད་ཡི ག་རྒྱུས་པ་
བཞུགས་སོ།།
༄༅། །གང་ལ་བརྟེན་ན་སྲིད་ཞིའི་ཟུག་རྔུའི་ཚོགས། ། མ་ལུས་དྲུངས་ནས་འབྱིན་
པའི་སྨན་གྱི་ཕུལ། །གཙོ་གསུམ་ལམ་གྱི་གདུལ་བྱའི་དཔལ་སྟེར་བས། །བླ་མ་ལྷར་
བཅས་རྣམས་ལ་གུས་ཕྱག་འཚལ། །རབ་འབྱམས་རྒྱལ་བའི་གཞུང་ལུགས་འོ་མའི་
མཚོ། །རྣམ་དཔྱོད་བརྩོན་པའི་སེར་བུས་བསྲུབས་པ་ལས། །ཟབ་རྒྱས་ལེགས་བཤད་
མར་གྱི་སྙིང་པོ་འདི། །སྐལ་བཟང་གདུལ་བྱའི་དཔལ་དུ་ཉེར་བར་ཤར། ། ཁོ་བོ་བློ་
གྲོས་ཆ་ཤས་མ་རྫོགས་ཤིང་། །མང་ཐོས་རི་དྭགས་མཚན་མས་མི་མཛེས་ཀྱང་། །རྣམ་
དག་ལམ་ལ་ཅུང་ཟད་ངེས་རྙེ ད་པ། ། ཡོངས་འཛིན་ཟླ་བའི་མ་མའི་དྲིན་ལས་ཡིན།།
དེ་ལ་འདིར་རྒྱལ་བའི་གསུང་རབ་ཐམས་ཅད་ཀྱི་སྙིང་པོའི་གནད་རྣམས་གཅིག་ཏུ་བསྡུས་
པའི་ལམ་གྱི་གཙོ་བོ་རྣམ་གསུམ་ཞེས་གྲགས་པའི་གདམས་པ་ཁྱད་པར་ཅན་འདི་ནི་རྗེ་
བཙུན་འཇམ་དཔལ་དབྱངས་ཀྱིས་ཆོས་ཀྱི་རྒྱལ་པོ་ཙོང་ཁ་པ་ལ་དངོས་སུ་སྩལ་ཞིང་། དེ་
ནས་རྩ་བའི་བླ་མའི་བར་དུ་རིམ་པར་བརྒྱུད་པའི་གདམས་ངག་གི་བར་མ་ཆད་པའི་བྱིན་
རླབས་ཀྱི་ཚན་ཁ་ཤིན་ཏུ་ཆེ་བ་འདི་ཉིད་ཀྱི། དམིགས་རྣམ་སྐྱོང་ཚུལ་ཉུང་ངུ་ཙམ་ཞིག་
ཟིན་ཐོར་བཀོད་པ་ཡིན་ལ། བསྟན་བཅོས་རྩོམ་པའི་ཐོག་མར། མཆོད་པར་བརྗོད་
པ༑ རྩོམ་པར་དམ་བཅའ་བ། སྣོད་ལྡན་གྱི་གདུལ་བྱ་ལ་ཉན་པར་བསྐུལ་བ། ངེས་
འབྱུང་གི་བསམ་པ། བྱང་ཆུབ་ཀྱི་སེམས། ཡང་དག་པའི་ལྟ་བ། དབེན་པའི་གནས་
སུ་ཉམས་སུ་ལེན་པར་གདམས་པ་དང་བདུན། དང་པོ་ནི། རྗེ་རིན་པོ་ཆེས། བསྟན་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཆ》
བཅོས་འདི་ཉིད་རྩོམ་པའི་ཐོག་མར་རྗེ་བཙུན་འཇམ་པའི་དབྱངས་གཙོ་བོར་གྱུར་བའི་
བླ་མ་རྣམས་ལ་སྒོ་གསུམ་གུས་པས་འདུད་པ་ཡིན་ཏེ། དེ་འཆད་པར་བྱེད་པ་ལ། རྗེ་
བཙུན་བླ་མ་རྣམས་ལ་ཕྱག་འཚལ་ལོ། །ཞེས་པའི་གཞུང་འདི་བྱུང་། གཉིས་པ།
དེ་ལྟ་བུའི་ཡུལ་ཁྱད་པར་ཅན་ལ་མཆོད་པར་བརྗོད་ནས། བཤད་བྱའི་ཆོས་འགོད་པ་
ནི༑ དུས་གསུམ་གྱི་རྒྱལ་བ་རྣམས་ཀྱི་གསུང་རབ་ཀུན་གྱི་སྙིང་པོའི་དོན་དང་། རྒྱས་
སྲས་དམ་པ་རྣམས་ཀྱི་ལེགས་པར་བསྔགས་པའི་ལམ་བཟང་པོ་ཕྱིན་ཅི་མ་ལོག་པ་དང་།
སྐལ་བ་དང་ལྡན་པའི་གང་ཟག་ཐར་པ་འདོད་པ་རྣམས་ཀྱི་འཇུག་སྒོའམ་འཇུག་ངོགས་
ནི༑ ངེས་འབྱུང་གི་བསམ་པ་བྱང་ཆུབ་ཀྱི་སེམས་ཡང་དག་པའི་ལྟ་བ་ཡིན་པས། དེ་
རྣམས་འཁྲུལ་པ་མ་ལུས་པ་དང་བྲལ་བའི་རྒྱལ་བའི་དགོངས་པ་ཇི་ལྟ་བ་བཞིན་དུ་བསྟན་
བཅོས་རྩོམ་པ་པོ་བདག་གིས་ཇི་ལྟར་ནུས་པ་བཞིན་དུ་བཤད་པར་བྱ་ཞེས་པ་ཡིན། དེ་
འཆད་པ་ལ་རྒྱལ་བའི་གསུང་རབ་ཀུན་གྱི་སྙིང་པོའི་དོན། ཞེས་སོགས་བྱུང་། གསུམ་
པ་བསྟན་བཅོས་འདི་ཉིད་སྣོད་ལྡན་གྱི་གདུལ་བྱ་རྣམས་ལ་ཉན་པར་བསྐུལ་བ་ནི། ཐར་
འདོད་ཀྱི་གདུལ་བྱ་གང་དག་སྲིད་པ་སྟེ་འཁོར་བའི་ཕུན་ཚོགས་ཀྱི་བདེ་བ་ལ་སྦྲང་བུ་
མི་གཙང་བ་ལ་དགའ་བ་ལྟར་མ་ཆགས་ཤིང་། གཅིག་ཏུ་དལ་འབྱོར་གྱི་རྟེན་བཟང་
འདི་ཉིད་ཐར་པ་དམ་པའི་ལམ་ལ་བསླབ་པའི་སྒོ་ནས་དོན་དང་ལྡན་པའམ་དོན་ཡོད་
པར་བྱ་བའི་ཕྱིར། རྒྱལ་བའི་གསུང་རབ་ལ་ཐོས་བསམ་སྒོམ་གསུམ་གྱི་བརྩོན་པ་ལྷུར་
ལེན་བྱེད་ཅིང་། རྒྱལ་བ་རྣམས་གང་ལ་དགྱེས་པའི་འཁྲུལ་མེད་ཀྱི་ལམ་ལ་ཡིད་ལེགས་
པར་རྟོན་པའི་ལམ་འདིའི་སྣོད་དུ་གྱུར་བའི་སྐལ་ལྡན་གྱི་གདུལ་བྱ་དེ་དག་སེམས་གཞན་
དུ་མི་གཡེང་བར་རྩེ་གཅིག་ཏུ་གུས་པའི་ཡིད་ཀྱིས་ཉོན་ཞེས་པ་ཡིན་ཏེ། དེ་འཆད་
པར་བྱེད་པ་ལ། གང་དག་སྲིད་པའི་བདེ་ལ་མ་ཆགས་ཤིང་། །དལ་འབྱོར་དོན་ཡོད་
བྱ་ཕྱིར་བརྩོན་པ་ཡིས། །རྒྱལ་བ་དགྱེས་པའི་ལམ་ལ་ཡིད་རྟོན་པའི། །སྐལ་ལྡན་

《ཆ》 ལམ་གཙོ་རྣམ་གསུམ་གྱི་ཁྲིད་ཡིག་རྒྱས་པ།
འདི་དག་དང་བའི་ཡིད་ཀྱིས་ཉོན། །ཞེས་པ་འདི་བྱུང་། བཞི་པ་ངེས་འབྱུང་གི་
བསམ་པ་བཤད་པ་ལ། ངེས་འབྱུང་བསྐྱེད་དགོས་པའི་རྒྱུ་མཚན་བསྟན་པ། ངེས་
འབྱུང་སྐྱེ་ཚུལ་དངོས་བཤད་པ། ངེས་འབྱུང་གི་བསམ་པ་སྐྱེས་པའི་ཚད་དང་གསུམ།
དང་པོ་ཐར་འདོད་ཀྱི་གདུལ་བྱ་རྣམས་ཀྱིས་ངེས་འབྱུང་གི་བསམ་པ་བསྐྱེད་དགོས་ཏེ།
ཟག་བཅས་ཉེར་ལེན་གྱི་ཕུང་པོ་ཉིང་མཚམས་སྦྱར་བའི་འཁོར་བ་ལས་ཐར་འདོད་ཀྱི་
བློ་བཅོས་མ་མ་ཡིན་པའི་ངེས་འབྱུང་གི་བསམ་པ་མེད་པར། སྲིད་པའི་འཁོར་བའི་
རྒྱ་མཚོའི་བདེ་འབྲས་དོན་དུ་གཉེར་བའི་སྲིད་པའི་ཕུན་ཚོགས་ལ་ཆགས་པའི་བསམ་
པ་ཟློག་པའི་ཞི་བའི་ཐབས་མེད་ལ། འཁོར་བའི་ཕུན་ཚོགས་ཀྱི་སྲིད་པ་ལ་བརྐམ་པ་
ཏེ་ཆགས་པ་ཡིས་ཀྱང་ལུས་ཅན་སེམས་ཅན་རྣམས་ཁམས་གསུམ་འཁོར་བ་འདིར་ལས་
ཉོན་གྱི་ཕུང་པོ་ཉིང་མཚམས་ཡང་ནས་ཡང་དུ་སྦྱོར་བའི་ཚུལ་གྱིས་དུས་དང་རྣམ་པ་
ཀུན་ཏུ་རང་དབང་མེད་པར་འཆིང་བའི་ཕྱིར། ཐོག་མར་འཁོར་བ་མཐའ་དག་སྡུག་
བསྔལ་གྱི་རང་བཞིན་ཅན་དུ་མཐོང་བའི་ངེས་འབྱུང་གི་བསམ་པ་བཙལ་བ་སྟེ་རང་རྒྱུད་
ལ་བསྐྱེད་པར་བྱ་དགོས་སོ། །ཞེས་འཆད་པ་ལ། རྣམ་དག་ངེས་འབྱུང་མེད་པར་
སྲིད་མཚོ་ཡི། །ཞེས་སོགས་བྱུང་། གཉིས་པ་ངེས་འབྱུང་སྐྱེས་ཚུལ་དངོས་བཤད་
པ་ལ། ཚེ་འདིའི་སྣང་ཤས་བཟློག་ཚུལ་དང་། ཕྱི་མའི་སྣང་ཤས་བཟློག་ཚུལ་གཉིས་
སོ༑ ༑དང་པོ་ནི། ཆོས་སྒྲུབ་པར་ཁོམ་ཞིང་ཆོས་སྒྲུབ་པའི་མཐུན་རྐྱེན་མ་ལུས་པ་
ཚང་བའི་ལུས་རྟེན་འདི་ཉིད་ཡང་ཡང་རྙེད་པར་དཀའ་ཞིང་འཇིག་པར་སླ་བ་ཡིན་ཏེ།
དེ་ཡང་ནི། མི་ཁོམ་པའི་གནས་བརྒྱད་དང་བྲལ་བ་ཞིག་ལ་དལ་བ་ཞེས་བྱ་བ་ཡིན་
ལ༑ རང་ཉིད་མིར་སྐྱེས་པས་ངན་སོང་གསུམ་དང་། ལྷ་ཚེ་རིང་པོའི་ནང་དུ་མ་སྐྱེས་
ཤིང་། གསུང་རབ་ནས་བཤད་པའི་བདེན་བཞི་ལས་འབྲས་སོགས་ལ་ངེས་ཤེས་ཡོད་
པས་ལོག་ལྟ་ཅན་མིན། རྣམ་འདྲེན་བཞི་པའི་ལུང་རྟོགས་ཀྱི་བསྟན་པ་ཆེས་ཆེར་གསལ་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
--- -" - ------ - ས==+་ཟ---
བའི་དུས་སུ་སྐྱེས་པས། རྒྱལ་བའི་བཀའ་མེད་སར་ཡང་མ་སྐྱེས། འཁོར་རྣམ་བཞིའི་
གཙོ་བོ་དགེ་སློང་ཕ་ཡོད་པའི་སར་སྐྱེས་པས་ཡུལ་མཐའ་འཁོབ་ཀླ་ཀློའི་གནས་སུ་མ་
སྐྱེས་ཤིང་། གསུང་རབ་ཀྱི་ཚིག་དོན་ལ་ཐོས་བསམ་གྱིས་ཞུགས་ན་ཅུང་ཟད་ཙམ་གོ་
བར་འདུག་པས། གླེན་ལྐུགས་ནི་མིན་པ། ཆོས་སྒྲུབ་པར་ཁོམ་པས་དལ་བ་རྣམས་
ཚང་འདུག་སྙམ་དུ་བསམས་ཤིང་། འབྱོར་པ་ལ་རང་འབྱོར་ལྔ་ནི་སྤྱིར་མིར་སྐྱེས་པ།
ཁྱད་པར་དུ་ཡུལ་དབུས་སུ་སྐྱེས་པ། ཡིད་དབང་དང་ལྕེ་དབང་སོགས་ལ་སྐྱོན་མ་ཞུགས་
པས་དབང་པོའི་སྒོ་ལྔ་ཚང་བ། མཚམས་མེད་ལ་སོགས་པའི་ལས་ཀྱི་མཐའ་མ་ལོག་
པ༑ སྡེ་སྣོད་གསུམ་དང་དེའི་བརྗོད་བྱའི་དོན་ལ་ཡིད་ཆེས་ཀྱི་དད་པ་སྐྱེས་པས། རང་
འབྱོར་ལྔ། གཞན་འབྱོར་ལྔ་ནི། སངས་རྒྱས་འཇིག་རྟེན་དུ་འབྱོན་པ་དངོས་གནས་
ལ་ད་ལྟ་མ་ཚང་ཡང་། རྗེས་མཐུན་པ་ཚང་དུ་རུང་ཞིང༌། དམ་ཆོས་སྟོན་པ་དང་།
བསྟན་པ་གནས་པ། དེའི་རྗེས་སུ་འཇུག་པ་རྣམས་ཀྱང་། དངོས་བསྟན་མ་ཚང་ཡང་།
དེ་དང་ཆ་མཐུན་ཚང་དུ་རུང་ཞིང་། སྦྱིན་བདག་སོགས་ཀྱིས་ཟས་གོས་ཀྱི་མཚོན་པའི་
ཆོས་སྒྲུབ་པའི་མཐུན་རྐྱེན་སོགས་འབད་མེད་དུ་སྟེར་ན། གཞན་འབྱོར་ལྔ་རྗེས་མཐུན་
ཚང་ཞིང་། དེ་རྣམས་ད་ལྟ་རང་ལ་ཚང་ན་ཆོས་སྒྲུབ་པའི་འགལ་རྐྱེན་དང་བྲལ་ཞིང་
མཐུན་རྐྱེན་ཚང་བ་ཡིན་པས་དགའ་བ་སྒོམ། དེ་ལྟ་བུའི་དལ་འབྱོར་གྱི་ལུས་རྟེན་འདི་
དོན་ཤིན་ཏུ་ཆེ་བ་ཡིན་ཏེ། རྟེན་འདིར་རྣམ་གྲོལ་གྱི་ལམ་ལ་བསླབ་ཏུ་ཡོད་པ་འདྲ་
བ་འགྲོ་བ་གཞན་གྱི་རྟེན་ལ་མེད་དེ། ངན་སོང་གི་རྟེན་ལ་འཕགས་ལམ་གསར་དུ་ཐོབ་
པ་མི་སྲིད་ཅིང་། མིའི་རྟེན་ལ་བག་ཆགས་འཐུག་པོ་བསྒོས་པའི་འདོད་ལྷ་ཁ་ཅིག་དང་
པོར་བདེན་པ་མཐོང་བའི་རྟེན་དུ་རུང་ཡང་། ཁམས་གོང་མའི་རྟེན་ལ་འཕགས་ལམ་
གསར་དུ་ཐོབ་པ་མེད་པས་ཐེག་པ་གསུམ་གྱི་ལམ་ལ་བསླབ་པའི་རྟེན་ལ་མི་ཉིད་བསྔགས་
ཤིང་། སྒྲ་མི་སྙན་པའི་རྟེན་ལ་སྡོམ་པ་གསུམ་ཀ་སྐྱེ་མི་རུང་བས་གླིང་གསུམ་བསྔགས་

ལམ་གཙོ་རྣམ་གསུམ་གྱི་ཁྲིད་ཡིག་རྒྱས་པ།
《ཆ》
ལ༑ དེའི་ནང་ནས་འཛམ་བུ་གླིང་པ་རྣམས་ནི་ལས་ཀྱི་ས་པ་ཡིན་པས། བླང་དོར་
གྱི་འདུན་མ་མ་ནོར་བར་བྱས་ན་མངོན་མཐོ་ལྷ་མིའི་རྒྱུ་སྦྱིན་པ་ཚུལ་ཁྲིམས་ཐེག་པ་དམན་
པ་གཉིས་ཀྱི་ཐར་པའི་རྒྱུ་རང་ཉིད་འཁོར་བའི་སྡུག་བསྔལ་ཙམ་ཞི་བ་དོན་དུ་གཉེར་
བའི་བསམ་པས་ཀུན་ནས་བསླང་བའི་བསླབ་པ་གསུམ་གྱི་ཉམས་ལེན། ཆེད་དུ་བྱ་
བ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་མཐར་ཐུག་ལ་དམིགས་པའི་བསམ་པས་ཀུན་
ནས་བསླང་སྟེ། ཕར་ཕྱིན་དྲུག་དང་བསྡུ་བཞིའི་ཉམས་ལེན་ལ་བརྩོན་པས་སངས་རྒྱས་
ཀྱི་གོ་འཕང་ཡང་སྒྲུབ་ནུས་པས། འདི་ནི་ཡིད་བཞིན་ནོར་བུ་རིན་པོ་ཆེ་ལས་ཆེས་
ལྷག་པའི་རྙེ ད་པའི་མཆོག་ལེགས་པར་རྙེ ད་འདུག་སྙམ་དུ་བསམ་ཞིང་། དོན་ཆེན་
པོ་དང་ལྡན་པའི་རྟེན་འདི་ཡང་ད་ལན་ཚེ་འདིའི་སྣང་ཤས་ཀྱི་དབང་དུ་སོང་ནས་ཆུད་
ཟོས་ན་ཕྱི་ནས་རྙེད་པར་དཀའ་བ་འདུག་སྟེ། དེའི་རྒྱུ་མཚན་མི་ལ་སོགས་པའི་འགྲོ་
བ་ཕལ་མོ་ཆེ་རྣམས་ཕལ་ཆེར་དམ་པ་མ་ཡིན་པའི་ཕྱོགས་མི་དགེ་བཅུ་ལ་སྤྱོད་པ་ཤས་
ཆེ་བས་འབྲས་བུ་ངན་སོང་གསུམ་དུ་སྐྱེ་བ་མང་ཞིང་། དེ་ལ་དགོངས་ནས་བཅོམ་ལྡན་
འདས་ཀྱིས་ལུང་གཞི་ལས། བདེ་འགྲོ་དང་ངན་འགྲོ་གཉིས་ཀ་ནས་མི་ཁོམ་པའི་གནས་
སུ་སྐྱེ་བ་ས་ཆེན་པོའི་རྡུལ་དང་འདྲ་བ་དང་། དལ་འབྱོར་གྱི་ལུས་རྟེན་ཐོབ་པ་ཕྱག་སེན་
གྱི་རྩེ་མོས་བཞེས་པའི་རྡུལ་དང་འདྲ་བར་གསུངས་པ་རྣམས་ལ་ཡིད་ཆེས་རྙེད་པའི་སྒོ་
ནས། ད་ལན་གཅིག་རྙེ ད་པའི་རྟེན་འདི་ལ་གཏན་གྱི་འདུན་མ་ཞིག་ཅི་ནས་ཀྱང་བསྒྲུབ་
པར་བྱའོ་སྙམ་དུ་ཞེ་དམ་མང་དུ་བྱེད། རྙེ ད་པར་དཀའ་བའི་རྟེན་འདི་ཡང་འཇིག་པར་
སླ་སྟེ། ལས་ཉོན་གྱི་ལུས་བླངས་པ་ཐམས་ཅད་འཆི་བ་ལས་མ་འདས་ཤིང་། གནས་
གང་དུ་བསྡད་ཀྱང་འཆི་བདག་གིས་མ་སླེབས་པའི་ས་ཕྱོགས་ནི་མེད། དེས་ན་བདག་
ལ་ཡང་འཆི་བདག་ངེས་པར་འོང་ཞིང་བྱུང་བའི་དུས་སུ་རྫས་སྔགས་ཏིང་ངེ་འཛིན་གྱིས་
མི་བཟློག་ཅིང་། ཕྱུག་པོའི་ནོར་གྱིས་བསླུ་བ་དང་། དཔའ་བོའི་མཚོན་གྱིས་བཟློག་

6 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཆ》
པ༑ 
སྨྲ་མཁས་གཏམ་གྱིས་བྲིད་པ་སོགས་བྱར་མེད་པས
། ཁོ་བྱུང་དུས་ རྐྱེན་གང་གིས་
ཀྱང་བཟློག་ཏུ་མེད་པ། 
སུ་ངེས་པར་གདོན་མི་ཟ་བར་འཇོམས་པ་ཐག་ཆོད། དེ་ལྟར་འཆི་
བདག་ངེས་པར་འོང་བར་མ་ཟད་འགྲོ་འཆག་ཉལ་འདུག་གང་བྱེད་ཀྱང་ཚེ་འབྲི་ནས་
མི་འགྲོ་བའི་སྐབས་ཡེ་མེད་དེ། 
ངེས་པར་གསོད་བྱའི་ཕྱུགས་ལྟ་བུ་ཞིག་གཤེད་མས་
རང་ཁྲིད་པའི་ཚེ་གོམ་པ་རེ་རེ་བཞིན་འཆི་བདག་ཁར་ཇེ་ཉེར་འགྲོ་བ་དང་མཚུངས་པར
རང་ཉིད་ཀྱང་དང་པོ་མ་ཡི་མངལ་ནས་བཙས། དེ་ནས་བྱིས་པའི་གནས་སྐབས་ནས་
བཟུང་སྟེ་སྐད་ཅིག་རེ་རེ་བཞིན་སྔ་དྲོ་ཕྱི་དྲོས་ཟད། དེས་ཞག་ཟད། དེས་ཟླ་བ་ཟད།
དེས་ལོ་ཟད་ནས་ད་ལྟ་རང་ལོ་འདི་ལྟ་བུ་ཞིག་ལ་སླེབས་འདུག་ནའང་སྔར་སོང་བའི་
ལོ་ཟླ་སོགས་ནི་ཇ་ཕོར་པ་གང་ཙམ་འཐུང་བའི་ཡུན་ཙམ་ཡང་མི་མངོན་པར
། འདི་
བྱས་མེད་པས་ཡིད་ཡུད་གཅིག་ཏུ་སོང་བ་ནི་མྱོང་བས་གྲུབ་འདུག 
།ད་ཚེ་ལྷག་ཇི་
ཙམ་ཡོད་མི་ཤེས་ཤིང་ཡོད་པ་རྣམས་ཀྱང་། དགུན་ཉི་རྒས་ཀྱི་གྲིབ་སོ་ལྟ་བུའམ་རི་
གཟར་གྱི་འབབ་ཆུ་བཞིན་དུ་མྱུར་དུ་འགྲོ་བ་ཆོས་ཉིད་ཡིན་པས
། ཚེ་ལ་ལོང་མེད་
སྙམ་དུ་བསམ་ཞིང་། 
དེས་ན་ལོ་བརྒྱ་ལྟ་བུ་ཞིག་ཐུབ་པའི་དབང་དུ་བྱས་ན་ཡང་ཆོས་
བྱེད་པའི་ལོང་མེད་དེ། 
ལོ་བཅུ་ཚུན་ནི་བྱིས་པའི་གནས་སྐབས་སུ་གྱུར་པས་ཆོས་མ་
དྲན། 
རྒས་པའི་དུས་ལ་ནི་ཆོས་བྱེད་འདོད་ཡོད་ཀྱང་ལུས་སེམས་ཀྱི་སྟོབས་ཤོར་བས་
ཆོས་བྱེད་པར་མི་ནུས། 
ཚེ་ལྷག་རྣམས་ཀྱང་ཕྱེད་གཉིད་ཀྱིས་དུས་འདའ་ཞིང་བཟའ་
བཏུང་རྣམ་གཡེང་སོགས་ཀྱིས་ཆོས་ཀྱི་བར་དུ་བཅད
། ལོ་དྲུག་ཅུ་ལྟ་བུས་ཆོས་བྱས་
ཁུལ་བྱས་ཀྱང་། ཆོས་སུ་འགྲོ་བ་ལོ་ལྔ་ཙམ་ལས་མི་འདུག་པས། ཆོས་བྱེད་པའི་
ལོང་མི་འདུག་པས་ད་ལྟ་ནས་བརྩོན་པ་དྲག་པོས་ཆོས་ཤིག་བྱེད་དགོས་སྙམ་པའི་ཤེས་
པ་རྩ་བ་ལིང་ངེ་བ་མ་བྱུང་གི་བར་དུ་བསྒོམ། འཆི་བར་མ་ཟད་རང་ཅག་འཛམ་བུ་གླིང་
པའི་ཚེ་ལ་ངེས་པ་མེད་དེ། ས་བཅད་གཉིས་པ་ནམ་འཆི་ངེས་མེད་བསམ་པ་ 
སྔ་དྲོ་མཐོང་བ་

《ཆ》 ལམ་གཙོ་རྣམ་གསུམ་གྱི་ཁྲིད་ཡིག་རྒྱས་པ།
འགའ་ཞིག་ཕྱི་དྲོ་མི་མཐོང་། དེ་རིང་གི་ཕྱི་དྲོ་མཐོང་བ་འགའ་ཞིག་སང་སྔ་དྲོ་མི་མཐོང་
ཞིང་། རྒན་གཞོན་ལ་གོ་རིམ་མེད་པར་འཆི་བ་ཡིན་ཏེ། སྔོན་ཆད་རང་ལས་གཞོན་
པ་མང་པོ་ཞིག་ཤི་སོང་ཞིང་། ད་ལྟ་རང་ལས་རྒན་པ་མང་པོ་ཞིག་འདུག་ནའང་དེ་
དག་གི་སྔོན་དུ་རང་ཉིད་མི་འཆི་བའི་ངེས་པ་མེད། ཁྱད་པར་དུ་ད་ལྟ་དེ་ལྟ་བུ་ཞིག་
གློ་བུར་དུ་ཤི་ནས་སང་གི་ཚེས་གྲངས་དང་འཇིག་རྟེན་ཕྱི་མའི་བར་སྲིད་གཉིས་སྔོན་
དུ་གང་གྲུབ་མི་ཤེས་པ་གཏོལ་མེད་པས། ད་ལྟ་ནས་ཕྱི་མའི་དོན་ལ་འབད་དགོས་བསམ་
ཞིང་། དེར་མ་ཟད་སྲོག་འདི་ལ་སེམས་ཡོད་པ་དང་སེམས་མེད་ཀྱི་གནོད་པའི་དགྲ་
དུ་མས་བསྐོར་ནས་ཡོད་པས་རླུང་དམར་གྱི་ནང་ན་འདུག་པའི་མར་མེ་དང་མཚུངས་
པར་འདུག །ལུས་སྲོག་གཉིས་ཀ་ཉམས་ཆུང་ཞིང་གནོད་པ་ཕྲ་མོ་ཚེར་མ་ཟུག་པ་ལྟ་བུ་
ཡན་ཆད་ལ་བརྟེན་ནས་ཚེའི་དུས་བྱེད་པ་མང་པོ་འདུག་ གསོན་པའི་རྐྱེན་ཉུང་ཞིང་འཆི་བའི་
རྐྱེན་མང་བ་ པས། ནམ་འཆི་ལ་ངེས་པ་མེད་སྙམ་དུ་བསམ་ཞིང་། མདོར་ན་རང་གི་
ཕ་མ་སྤུན་ཟླ་སོགས་རྒན་གཞོན་ལ་མཐའ་མ་བཀག་པ་མང་པོ་ཞིག་ཕྱི་ནང་གི་རྐྱེན་གྱིས་
གློ་བུར་དུ་བསམ་པ་མ་རྫོགས་པར་ཤི་བ་རྣམས་ཡིད་ཡུལ་དུ་བྱས་ཏེ་བདག་ཀྱང་འདིའི་
རང་བཞིན་ལས་མ་འདས་པ་ཡིན་པས་ད་ལྟ་ཉིད་ནས་ཆོས་ཞིག་བྱའོ་སྙམ་དུ་ཞེ་དམ་
མང་དུ་བྱེད། ཤི་བའི་ཚེ་བརྩེ་ཞིང་གདུང་བའི་གཉེན་དང་གཏན་བྲལ་བྱས་ཤིང་གཅིག་
ཀྱང་རང་གི་རྗེས་སུ་མི་འབྲང་། །སེར་སྣས་བསགས་པའི་ནོར་གྱི་ཕུང་པོ་ཇི་སྙེད་གཅིག་
ཡོད་ཀྱང་། ཏིལ་གྱི་ཆ་ཤས་ཙམ་ཡང་ཁྱེར་དབང་མེད་པས་མར་གྱི་དཀྱིལ་ ཐག་བཅད་
པ་གཉིས་པ། རྩ་བ་གསུམ་པ་འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན་པ་ནི། ནས་སྤུ་བཏོན་པ་
བཞིན་དུ་འགྲོ་དགོས་ལ། ཟས་གོས་གནས་མལ་སོགས་ཀྱིས་བདེ་བར་བསྐྱང་པའི་
ལུས་འདི་ཡང་མལ་དུ་བཞག་ནས་རྣམ་པར་ཤེས་པ་གཅིག་པུ་གཉིས་སུ་མེད་པས་འཇིག་
རྟེན་ཕ་རོལ་ཏུ་འགྲོ་དགོས་པའི་ཚེ་དམ་པའི་ཆོས་ལས་གཞན་པའི་མགོན་སྐབས་མ་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
མཆིས་ན། ཅིའི་ཕྱིར་ཚེ་འདིའི་ཟས་ནོར་སྙན་གྲགས་སོགས་ཀྱི་ཕྱིར་མི་དགེ་བ་སྣ་ཚོགས་
ཤིག་བྱས་ཏེ། གཏན་གྱི་བདེ་བ་བརླག་པ་འདི་ནི་སྤུ་གྲིའི་སོར་ཆགས་པའི་སྦྲང་རྩི་
མྱོང་བ་དང་ཁྱད་པར་ཅི་ཡང་མི་འདུག་པས་འདི་འདྲའི་ཚེ་ཆེ་ཐབས་ཀྱིས་ཅི་ཞིག་བྱ་སྙམ་
ཐག་བཅད་པ་གསུམ་པའོ། པའི་སྣང་ཤས་བཟློག་དགོས་ཏེ། རྗེ་རིན་པོ་ཆེས། དལ་འབྱོར་
རྙེད་དཀའ་ཚེ་ལ་ལོང་མེད་པས། ། ཡིད་ལ་གོམས་པས་ཚེ་འདིའི་སྣང་ཤས་ལྡོག །ཅེས་
གསུངས་པའི་ཕྱིར་རོ། །གཉིས་པ་ཕྱི་མའི་སྣང་ཤས་ལྡོག་ཚུལ་ཡོད་དེ། ལས་དགེ་
བ་སྤྱད་པ་ལ་བརྟེན་ནས་འབྲས་བུ་བདེ་བ་འབྱུང་གི་སྡུག་བསྔལ་མི་འབྱུང་ལ། སྡིག་
པ་སྤྱད་པ་ལ་བརྟེན་ནས་སྡུ ག་བསྔལ་འབྱུང་བ་ལས་ངེས་པ་དང་། ལས་དགེ་སྡིག་
གཉིས་ཆུང་ངུ་ལས་མ་བྱས་ཀྱང་འབྲས་བུ་བདེ་སྡུག་ཆེན་པོ་བྱུང་བས་ལས་འཕེལ་ཆེ་
བ་དང་། བདེ་སྡུག་གི་རྒྱུ་དགེ་སྡི ག་གང་ཡང་མ་བྱས་ན་རྣམ་སྨིན་ཡིད་དུ་འོང་མི་
འོང་གང་ཡང་མི་འབྱིན་པས་ལས་མ་བྱས་པ་དང་མི་འཕྲད། ལས་གཉིས་བྱས་ན་བགེགས་
བྱེད་དང་མ་འཕྲད་ན་རང་རང་གི་འབྲས་བུ་ངེས་པར་འབྱིན་པས་བྱས་པ་ཆུད་མི་ཟ་ཞིང༌།
མདོར་ན་དགེ་མི་དགེའི་ལས་ཐམས་ཅད་ལས་ལམ་བཅུར་མ་འདུས་ཀྱང་དེ་ལས་ཆེ་ཤོས་
རགས་རིམ་རྣམས་བསྡུས་ན་བཅུ་པོ་དེར་འདུས་ཤིང་། དེས་ན་སྲོག་གཅོད་ནས་ལོག་
ལྟའི་བར་གྱི་མི་དགེ་བཅུའི་རྣམ་སྨིན་རྒྱུ་མཐུན་བདག་པོའི་འབྲས་བུ་རྣམས་རང་ཐོག་
ལ་ངེས་པར་མྱོང་ཚུལ་བསམ་པའི་སྒོ་ནས་མི་དགེའི་ཕྱོགས་ལ་ཀུན་སློང་ཚུན་ཆད་ཀྱི་
སྒོ་ནས་སྡོམ་སེམས་བྱེད། དེ་དག་སྤངས་པའི་དགེ་བ་བཅུའི་རྣམ་སྨིན་རྒྱུ་མཐུན་བདག་
པོའི་འབྲས་བུ་རྣམས་ལེགས་པར་བསམ་སྟེ། དགེ་བའི་ལས་ལམ་བཅུ་ཆར་ལ་ལེགས་
པར་བསླབ་པ་འདི་ནི་སྐྱེས་བུ་གསུམ་གྱི་ལམ་དང་དོན་གཉིས་སྒྲུབ་པའི་རྒྱུར་མེད་མི་
རུང་ཡིན་པས། ལས་འབྲས་འདི་ལ་ངེས་པ་རྙེ ད་ནས་དཀར་ནག་ལ་འདོར་ལེན་ཚུལ་
བཞིན་དུ་བྱེད་པ་འདི། ནང་པ་སངས་རྒྱས་པ་རྣམས་ཀྱི་ཡང་དག་པའི་ལྟ་བ་ཞེས་ཆོས་

ལམ་གཙོ་རྣམ་གསུམ་གྱི་ཁྲིད་ཡིག་རྒྱས་པ།
《ཆ》
དཀར་པོ་ཀུན་གྱི་གཞིར་བསྔགས་པ་ཡིན་ནོ། །འཁོར་བའི་ཉེས་དམིགས་སྒོམ་ཚུལ་
， !
ལ༑ སྤྱི་དང་བྱེ་བྲག་གཉིས་ལས། དང་པོ་ནི། འདོད་པས་འཕོངས་པ་ སྡུག་བསྔལ་བརྒྱད་
བསམ་ཚུལ། སྐྱེ་རྒ་ན་འཆི། དགྲ་སྡང་བ་དང་འཕྲད་པ། གཉེན་བྱམས་པ་དང་བྲལ་བ།
རྒུད་པ་ཟག་བཅས་ཏེ་ཉེར་ལེན་གྱི་ཕུང་པོ་སྡུག་བསྔལ་གྱི་རང་བཞིན་ཅན་ཡིན་ཚུལ་
རྣམས་དང༌། ཕན་གནོད་བྱེད་པ་ལ་ཡིད་བརྟན་དུ་མི་རུང་བ། ལུས་ཐོབ་པ་ལ་ཡིད་
བརྟན་དུ་མི་རུང་བ། ཕུན་ཚོགས་ཐོབ་པ་ལ་ཡིད་བརྟན་དུ་མི་རུང་བ། འཁོར་བའི་
ཕུན་ཚོགས་ལ་ཇི་ཙམ་ལོངས་སྤྱད་ཀྱང་ངོམས་པའི་མཐའ་མེད་པ། སྐྱེ་བ་བརྒྱུད་པའི་
མཐའ་མི་མངོན་པ། གྲོགས་མེད་པའི་ཉེས་པ། གཞན་ཡང་སྡུག་བསྔལ་གྱི་སྡུག་
བསྔལ། འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་རྣམས་ཀྱང་
བློའི་མཐུ་ཅི་ཡོད་ཀྱིས་བསམ་དགོས་སོ། །གཉིས་པ་སོ་སོའི་སྡུག་བསྔལ་ནི་དམྱལ་
བ་ལ་ཚ་གྲང་དང་། དེས་མཚོན་པའི་སྡུག་བསྔལ། ཡི་དྭགས་ལ་བཀྲེས་སྐོམ་དང་།
དེས་མཚོན་པའི་སྡུག་བསྔལ། དུད་འགྲོ་རྣམས་ལ་བཀོལ་སྤྱོད་གླེན་ལྐུགས་གཅིག་
ལ་གཅིག་ཟ་བ་སོགས་ཀྱི་སྡུག་བསྔལ་ཡོད་ཅིང་། ངན་སོང་གསུམ་དུ་མ་ཟད་བདེ་
འགྲོ་སོགས་ན་ཡང་རང་བཞིན་གྱི་བདེ་བ་ཡེ་མེད་དེ། མིའི་གནས་ནའང་ལོངས་སྤྱོད་
སྟོབས་འབྱོར་སོགས་ཡོད་ན་དེ་ཉིད་ཉམས་ཀྱི་དོགས་པ་དང་། གསོག་པ་དང་སྲུང་
བའི་སྡུག་བསྔལ་ལ་སོགས་པའི་ཡིད་ཀྱི་སྡུག་བསྔལ་གཙོ་ཆེ་ཞིང་། དབུལ་ན་འདོད་
པའི་ལོངས་སྤྱོད་སྒྲུབ་པའི་ཕྱིར་ཤ་ཐང་ཐང་དུ་འབད་དགོས་པས་ལུས་ཀྱི་སྡུག་བསྔལ་
གཙོ་ཆེ་བས་མཚོན་སྡུག་བསྔལ་རྣམ་པ་སྣ་ཚོགས་ཀྱིས་གཟིར་ཞིང་། འདོད་པའི་ལྷ་
རྣམས་ལ་འཆི་ལྟས་བཅུ་ཕོག་སྟེ། འཆི་བར་ཤེས་ནས་ལུས་ལྷའི་ནང་ལ་གནས་བཞིན་
དུ་སེམས་ངན་སོང་གི་སྡུག་བསྔལ་མྱོང་དགོས་པ་འཆི་འཕོ་ལྟུང་བ་དང་དཔའ་སྐོང་བ་
སོགས་ཀྱི་སྡུག་བསྔལ་བསམ་གྱི་མི་ཁྱབ། ཁམས་གོང་མར་སྡུག་བསྔལ་མངོན་གྱུར་

10 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
བ་མེད་ཀྱང་སྐྱེ་བ་བརྒྱུད་ནས་སྡུག་བསྔལ་ལ་ལོངས་སྤྱོད་ཚུལ་རྣམས་བསམ་མོ། །མདོར་
ན་ཟག་བཅས་ཉེར་ལེན་གྱི་ཕུང་པོ་འདི་བླངས་ཕྱིན་ཆད་ཀྱི་སྟེང་ལ་སྲིད་རྩེ་ནས་མནར་
མེད་ཀྱི་བར་ལ་གང་དུ་སྐྱེས་ཀྱང་ཁྱབ་པ་འདུ་བྱེད་ཀྱི་སྡུག་བསྔལ་གྱི་རང་བཞིན་ལས་
མ་འདས་པས། འཁོར་བའི་སྡུག་བསྔལ་ཕར་ཞོག་ཟག་བཅས་ཀྱི་བདེ་བ་ལ་ཡང་སྡུག་
བསྔལ་གྱི་རང་བཞིན་དུ་བལྟས་ནས་འཁོར་བ་སྤྱི་ལས་བསྒྲལ་འདོད་ཀྱི་བསམ་པ་བཅོས་
མ་མ་ཡིན་པ་བསྐྱེད་དེ་ཕྱི་མའི་སྣང་ཤས་ལྡོག་དགོས་སོ། །རྗེ་རིན་པོ་ཆེའི་ཞལ་ནས།
ལས་འབྲས་མི་བསླུ་འཁོར་བའི་སྡུག་བསྔལ་རྣམས། ། ཡང་ཡང་བསམ་ན་ཕྱི་མའི་
སྣང་ཤས་ལྡོག །ཅེས་གསུངས་པ་ལྟར་རོ། །དོན་ཧྲིལ་གྱིས་དྲིལ་ན་དལ་འབྱོར་རྙེད་
དཀའ་བ་དང་ཚེ་ལ་ལོང་མེད་བསྒོམས་པས། ཚེ་འདིའི་སྣང་ཤས་ཟིལ་གྱིས་ནོན་ཐུབ་
པ་ཞིག་མ་བྱུང་ན་སྤྱིར་ཆོས་ལ་བརྩོན་པ་ཞིག་མི་ཡོང་ལ། བརྒྱ་ལ་ཐོས་བསམ་གྱི་
སྒོར་ཞུགས་ན་ཡང་ཚེ་འདིའི་ཆེ་ཐབས་ཀྱི་དབང་དུ་སོང་ནས་ཉེས་སྤྱོད་སྡིག་ལྟུང་དང་
འབྲེལ་བཞིན་དུ་སྤྱོད་པས་ངན་འགྲོའི་རྒྱུ་དང་མ་འདྲེས་པ་དཀོན་ལ། དེས་ན་ལས་
དང་པོ་བ་རྣམས་ཀྱིས་ཚེ་འདིའི་སྣང་ཤས་བཟློག་པའི་ཐབས་གོང་གི་ཆོས་གཉིས་པོ་དེ་
ལ་འབད་འཚལ། གཞན་ཡང་ལས་འབྲས་ལ་ངེས་པ་རྙེ ད་པའི་བླང་དོར་ཚུལ་བཞིན་
དུ་བྱེད་པ་དང་། འཁོར་བ་སྤྱི་དང་བྱེ་བྲག་གི་ཉེས་དམིགས་ལེགས་པར་བསམ་པའི་
སྒོ་ནས་སྡུག་བསྔལ་གྱི་སྡུག་བསྔལ་དང་། འགྱུར་བའི་སྡུག་བསྔལ་ལྟ་བུའི་སྡུག་
བསྔལ་ཉི་ཚེ་བ་ལས་ཡིད་འབྱུང་བ་ཙམ་གྱིས་མི་ཆོག་པར། ཁྱབ་པ་འདུ་བྱེད་ཀྱི་སྡུག་
བསྔལ་གྱི་རང་བཞིན་ཅན་གྱི་ཉེར་ལེན་གྱི་ཕུང་པོ་ལ་སྡུག་བསྔལ་དུ་མའི་འབྱུང་གནས་
སུ་བལྟས་ནས་དེ་ལས་ཐར་འདོད་ཀྱི་བསམ་པ་ཚིག་ཙམ་དུ་མ་སོང་བ་ཞིག་མ་བྱུང་ན་
ཅི་བྱས་ཀུན་འབྱུང་དུ་འགྲོ་བས་འཁོར་བའི་འཁོར་ལོ་བསྐོར་བ་ཁོ་ནར་ཟད། དེའི་
ཕྱིར་གོང་དུ་བཤད་པའི་བསམ་པ་དེ་ལྟ་བུ་ཞིག་བསྐྱེད་དེ། མགོ་ལ་མེ་ཤོར་བའམ་པང་

ལམ་གཙོ་རྣམ་གསུམ་གྱི་ཁྲིད་ཡིག་རྒྱས་པ། ii
དུ་སྦྲུལ་བྱང་བའི་མི་ལྟར་ལས་ཉོན་གྱིས་སྐྱེ་བ་བཟློག་པའི་ཐབས་ལ་འབད་འཚལ།
གསུམ་པ་ཐར་ལམ་གྱི་ངོ་བོར་གྱུར་པའི་ངེས་འབྱུང་གི་བསམ་པ་སྐྱེས་པའི་ཚད་
ནི༑ གོང་དུ་བཤད་པ་ལྟར་ཚེ་འདི་དང་ཕྱི་མའི་སྣང་ཤས་བཟློག་པའི་ཐབས་ལ་ཡང་
ནས་ཡང་དུ་གོམས་པར་བྱས་པས། འཁོར་བའི་སྡུག་བསྔལ་ལ་ཡིད་འབྱུང་བར་མ་
ཟད་བདེ་བ་ཡང་མནོག་ཆུང་ལ་ཉེས་ཆེ་བའི་སྦྲུལ་གྱི་གདེངས་ཀའི་གྲིབ་མ་ལྟ་བུར་མཐོང་
ནས། ཕུན་སུམ་ཚོགས་པའི་རྩེར་སོན་པ་ཚངས་པ་དང་དབང་པོ་འཁོར་ལོས་བསྒྱུར་
རྒྱལ་གྱི་དཔལ་ལའང་སྲེད་པ་རྨི་ལམ་དུ་ཡང་མི་སྐྱེ་ཞིང་ཉིན་ལ་སོགས་པའི་དུས་དང་
གནས་སྐབས་ཀུན་ཏུ་སྡུག་བསྔལ་དང་ཀུན་འབྱུང་ཉེ་བར་ཞི་བའི་ཐར་པ་ལ་དོན་གཉེར་
གྱི་བློ་འབད་རྩོལ་ལ་མ་ལྟོས་པར་རང་གི་ངང་གིས་འཇུག་པ་ན། དེའི་ཚེ་ངེས་འབྱུང་
གི་བསམ་པ་རྣམ་དག་སྐྱེས་པའི་ཚད་དང་། ལམ་ལ་ཐོག་མར་ཞུགས་པའི་ཚད་འཇོག་
པ་ཡིན་ཏེ། རྗེ་རིན་པོ་ཆེའི་ཞལ་ནས། དེ་ལྟར་གོམས་པས་འཁོར་བའི་ཕུན་ཚོགས་
ལ༑ ༑ཡིད་སྨོན་སྐད་ཅིག་ཙམ་ཡང་མི་སྐྱེ་ཤིང༌། །ཉིན་མཚན་ཀུན་ཏུ་ཐར་པ་དོན་
གཉེར་བློ། །བྱུང་ན་དེ་ཚེ་ངེས་འབྱུང་སྐྱེས་པ་ལགས། །ཞེས་གསུངས་པའི་ཕྱིར།
རྩ་བའི་ས་བཅད་ལྔ་པ་བྱང་ཆུབ་ཀྱི་སེམས་སྒོམ་པའི་ཚུལ་ལ། བྱང་ཆུབ་ཀྱི་སེམས་
སྒོམ་དགོས་པའི་རྒྱུ་མཚན་བསྟན་པ། སྒོམ་པའི་ཚུལ་དངོས་བཤད་པ་གཉིས། དང་
པོ་བྱང་ཆུབ་ཀྱི་སེམས་བསྒོམ་དགོས་ཏེ། འཁོར་བ་སྤྱི་ལས་བརྒལ་འདོད་ཀྱི་ངེས་འབྱུང་
གི་བསམ་པ་དེ་ལ་སོགས་པའི་སྦྱིན་སོགས་ཀྱི་དགེ་བ་རྣམས་ཀྱང༌། གཞན་དོན་དུ་
རྫོགས་བྱང་ཐོབ་འདོད་ཀྱི་བསམ་པ་རྣམ་པར་དག་པས་ཟིན་པ་མེད་ན། རང་གཞན་
གྱི་དོན་གཉིས་ཕུན་སུམ་ཚོགས་པ་འགྲུབ་པའི་བླ་མེད་བྱང་ཆུབ་ཀྱི་བདེ་བའི་རྒྱུར་མི་
འགྱུར་བས། གཞན་དོན་སྒྲུབ་པའི་བློ་གྲོས་དང་ལྡན་པ་རྣམས་ཀྱིས་ཆེད་དུ་བྱ་བ་སེམས་
ཅན་ཐམས་ཅད་ལ་དམིགས་ནས་ཐོབ་བྱ་མཐར་ཐུག་བྱང་ཆུབ་མཆོག་ཏུ་སེམས་བསྐྱེད་

12 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཆ》
དགོས་པ་ཡིན་ཏེ། རྗེ་རིན་པོ་ཆེའི་ཞལ་ནས། ངེས་འབྱུང་དེ་ཡང་རྣམ་དག་སེམས་
བསྐྱེད་ཀྱིས། །ཟིན་པ་མེད་ན་བླ་མེད་བྱང་ཆུབ་ཀྱི། །ཕུན་ཚོགས་བདེ་བའི་རྒྱུ་རུ་མི་
འགྱུར་བས། །བློ་ལྡན་རྣམས་ཀྱིས་བྱང་ཆུབ་སེམས་མཆོག་བསྐྱེད། །ཅེས་གསུངས་
པ་ཡིན་ནོ།། གཉིས་པ་སེམས་བསྐྱེད་སྒོམ་ཚུལ་དངོས་ནི། རང་གི་མདུན་དུ་
དགྲ་གཉེན་གང་ཡང་མིན་པའི་སེམས་ཅན་ཞིག་ལེགས་པར་གསལ་བཏབ་སྟེ། ཆགས་
སྡང་མངོན་གྱུར་དུ་སྐྱེར་བཅུག་ནས་གང་ཤས་ཆེ་བ་དེའི་གཉེན་པོ་བརྟེན་ཏེ་སེམས་མཉམ་
པ་མ་བྱུང་གི་བར་དུ་བསྒོམ། །དེ་ནས་ཤིན་ཏུ་མཛའ་བའི་གཉེན་ཞིག་དང་མི་མཛའ་
བའི་དགྲ་ཞིག་མདུན་དུ་གསལ་བཏབ་སྟེ། མི་མཐུན་པར་ལྟ་བའི་ཞེ་སྡང་དང་མཐུན་
པར་ལྟ་བའི་འདོད་ཆགས་སྐྱེས་པའི་ཚེ། དགྲ་རྣམས་ཀྱང་གཉེན་དུ་གྱུར་ནས་ཕན་བཏགས་
ཚུལ་དང་། གཉེན་རྣམས་ཀྱང་དགྲར་གྱུར་ནས་གནོད་པ་བྱས་ཚུལ་བསམ་སྟེ་ཁྲོ་ཆགས་
གཉིས་བཟློགསྟེ་སེམས་མཉམ་པར་མ་བྱུང་གི་བར་དུ་བསྒོམ། དེ་ནས་སེམས་ཅན་
སྤྱི་ལ་དམིགས་ཏེ། སེམས་ཅན་གྱི་ངོས་ནས་ཐམས་ཅད་བདེ་བ་འདོད་ཅིང་སྡུག་བསྔལ་
མི་འདོད་པར་མཚུངས། རང་ངོས་ནས་དགྲར་མ་གྱུར་པའི་སེམས་ཅན་ཡང་མེད་ཅིང་།
གཉེན་དུ་མ་གྱུར་པའི་ཡང་སེམས་ཅན་གཅིག་ཀྱང་མེད་ན་འགའ་ཞིག་ལ་ཉེ་བར་བཟུང་
ནས་ཕན་གདགས་པ་དང་། འགའ་ཞིག་ལ་རིང་བར་བཟུང་ནས་ཕན་མི་འདོགས་ཤིང་
གནོད་པ་སྐྱེལ་བའི་ཚུལ་གཉིས་བྱ་མི་རུང་བས། ནམ་མཁའི་མཐས་ཁྱབ་པའི་སེམས་
ཅན་ཐམས་ཅད་ལ་སེམས་མཉམ་པ་མ་བྱུང་གི་བར་དུ་བསྒོམ། མར་ཤེས་པ་ནི་རང་
། འདིས་
གི་མདུན་དུ་ད་ལྟའི་མ་དེ་ཉིད་ཆ་བྱད་ཇི་ལྟར་ཡོད་པ་ཞིག་གསལ་བཏབ་ལ
ཚེ་འདིའི་མ་བྱས་པ་མངོན་སུམ་དུ་གྲུབ་པ་འདི་བཞིན་དུ་སྐྱེ་བ་གཞན་སྔོན་མ་མང་པོའི་
གནས་སྐབས་སུ་ཡང་མ་བྱས་པ་ཡོད་དེ། དཔེར་ན་བདག་ཅག་གི་སྟོན་པའི་སྐུ་ཚེ་
དེའི་ཡུམ་གྱིས་སྔོན་སློབ་པ་ལམ་གྱི་གནས་སྐབས་ཀྱི་མ་མང་དུ་བྱས་ཚུལ་གསུངས་

《ཆ》 ལམ་གཙོ་རྣམ་གསུམ་གྱི་ཁྲིད་ཡིག་རྒྱས་པ།
པ་ནི་སྔོན་གནས་རྗེས་དྲན་གྱི་མངོན་ཤེས་ཀྱིས་མཁྱེན་པ་ཡིན་ལ། བདག་ལའང་དེ་
ལྟ་བུའི་མངོན་ཤེས་ཡོད་ན་སྐྱེ་བ་སྔ་མ་རྣམས་སུ་མ་བྱས་ཚུལ་ཤེས་དགོས་པ་འདུག་སྟེ།
མི་ཤེས་པ་ནི་སྔོན་གནས་རྗེས་དྲན་གྱི་མངོན་ཤེས་མེད་པས་ལན་པ་འདུག །དེས་ན་
འཁོར་བ་ལ་ཐོག་མ་མེད་པས་བདག་གི་སྐྱེ་བ་ལ་ཡང་ཐོག་མ་མེད་ཀྱང་ལས་ཉོན་གྱི་
དབང་གིས་འཁོར་བའི་སྐྱེ་གནས་འདིར་མ་སྐྱེས་ཞེས་བྱ་བ་དང་། ཡུལ་འདིར་མ་སོང་
ཞེས་བྱ་བ་དང༌། ལུས་འདི་མ་བླངས་ཞེས་བྱ་བ་དང་། སེམས་ཅན་འདིའི་ལྟོར་མ་
ཉལ་ཞེས་བྱ་བ་དང༌། འདིས་མིའི་རྟེན་ལ་མ་མ་བྱས་ཞེས་བྱ་བ་གཅིག་ཀྱང་མེད་པས་
སེམས་ཅན་ཐམས་ཅད་ཀྱིས་ཡང་ནས་ཡང་དུ་མ་བྱས་པ་ཡིན་སྙམ་དུ་བསམས་ནས།
མ་བྱས་པ་ལ་ངེས་པ་བརྟན་པོ་བཙལ་བར་བྱའོ། །དྲིན་དྲན་ཚུལ་ནི་ཚེ་འདིའི་མའི་མཐའ་
སྐོར་དུ་སེམས་ཅན་ཐམས་ཅད་ཡོད་པར་གསལ་བཏབ་ལ། མ་འདི་རྣམས་ཀྱིས་ཐོག་
མ་མེད་པ་ནས་ཕ་མ་བྱས་ཤིང་དྲིན་གྱིས་བསྐྱངས་པ་ཤ་སྟག་ཡིན། ཁྱད་པར་དུ་མིའི་
རྟེན་ལ་མ་བྱས་དུས་སུ་ཟླ་བ་བཅུའི་བར་ལ་མངལ་དུ་བཟུང་ལུས་ངག་ཡིད་གསུམ་གྱི་
ཕན་གནོད་ཐམས་ཅད་བུའི་ཆེད་དུ་བྱས་ཏེ། ལྟོ་ན་གནས་པ་ནས་བཟུང་སྟེ་ཆུད་མ་ཟོས་
པར་བསྐྱངས་པས་དྲིན་ཆེ། མངལ་ནས་བཙས་པའི་ཚེ་ལུས་ཤའུ་དང་འདྲ་བ་སྤུ་ཟིང་
ངེ་བ་ཚ་གྲང་གི་རེག་པ་ཅུང་ཟད་ཙམ་ཡང་མི་བཟོད་ཅིང་། སེམས་དུད་འགྲོ་དང་འདྲ་
བའི་བླང་དོར་གང་ཡང་མི་ཤེས་པ་དེ་ལ་དགའ་དགའ་ལྟར་བྱས་ཏེ་འཇམ་པའི་གོས་ཀྱི་
སྟན་ལ་བཞག བརྩེ་བའི་སེམས་ཀྱིས་བཟུང་། བྱམས་པའི་མིག་གིས་བལྟས། དགའ་
བའི་འཛུམ་གྱིས་བསུས། སྙན་པའི་མིང་ནས་བོས། ཟས་ལྕེས་བསྟོད། སྣབས་
ཁས་ཕྱིས། མི་གཙང་བ་ལག་པས་ཕྱིས། ཤའི་དྲོད་ལ་སྦྱར། ཚ་གྲང་བཀྲེས་སྐོམ་
སོགས་ཀྱི་འཇིགས་པ་ལས་སྐྱོབ་པ་སོགས་ཕན་པ་སྒོ་དུ་མ་ནས་བསྒྲུབས་ཤིང་གནོད་
པ་སེལ། ནར་སོན་ནས་ཀྱང་རང་གི་ལོངས་སྤྱོད་མ་ནུས་པའི་ལོངས་སྤྱོད་རྣམས་ཀྱང་

14 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཆ》
བུ་ལ་བརྩེ་བས་ཕོག །བདེ་སྡུག་གཏམ་ངན་ངོ་ཚ་ཐམས་ཅད་ཁྱད་དུ་བསད་ནས་བུའི་
ཆེད་དུ་སྡིག་པ་རྣམ་པ་སྣ་ཚོགས་བསགས་ནས་བསྐྱངས་པས་དྲིན་ཆེ། ད་དུང་འཁོར་
བར་འཁྱམས་དགོས་པ་བྱུང་ན་སྔར་ལྟར་ཕ་མར་གྱུར་ནས་དྲིན་གྱིས་སྐྱོང་ཞིང་། འཁོར་
བར་འཁྱམས་མ་དགོས་ན་འདི་རྣམས་ལ་བརྟེན་ནས་རླབས་པོ་ཆེའི་ཚོགས་བདེ་བླག་ཏུ་
རྫོགས་པ་ཡིན་པས། གནས་སྐབས་དང་མཐར་ཐུག་གཉིས་ཀར་དྲིན་ཆེ་ཚུལ་བསམ་
དགོས་ཏེ། འོ་ན་དྲིན་ཆེ་ཚུལ་བསམ་ནས་དྲིན་གཟོ་བའི་ཚུལ་ནི། དེ་ལྟར་དྲིན་ཆེན་
པོ་དང་ལྡན་པའི་མ་རྒན་སེམས་ཅན་རྣམས་འཁོར་བའི་གནས་འདིར་འབྲས་དུས་ཀྱི་ཆུ་
བོ་སྐྱེ་རྒ་ན་འཆི་བཞི་དང་། རྒྱུ་དུས་ཀྱི་ཆུ་བོ། འདོད་པ། སྲེད་པ། མ་རི ག་པ། ལྟ་
བའི་ཆུ་བོ་བཞིའི་རྒྱུན་གྱིས་སྲིད་རྩེ་ནས་མནར་མེད་ཀྱི་བར་དུ་འཁྱེར་ཞིང་། སངས་
རྒྱས་ཀྱི་མཐུས་ཀྱང་བཟློག་པར་དཀའ་བའི་ཟག་བཅས་ཀྱི་དགེ་མི་དགེ་མི་གཡོ་བའི་ལས་
གསུམ་གྱི་ཞགས་པ་དམ་པོས། སྐྱེ་གནས་བཞི། རིགས་དྲུག །ཁམས་གསུམ་དུ་
ཕུང་པོ་ཉིང་མཚམས་སྦྱོར་བའི་ཚུལ་གྱིས་གཡོ་འགུལ་ཙམ་ཡང་མེད་པར་བསྡམས་
ལ༑ གང་ཟག་གི་བདག་འཛིན་དང་ཆོས་ཀྱི་བདག་འཛིན་གྱི་ལྕགས་ཀྱི་དྲ་བ་རྐྱེན་གཞན་
གྱིས་བཟློག་པར་དཀའ་བའི་སྦུབས་སུ་རང་དབང་མེད་པར་ཚུད། བླང་དོར་ལ་བལྟ་
བའི་བློ་ཡི་མིག་ལས་འབྲས་དང་དེ་ཁོ་ན་ཉིད་ལ་རྨོངས་པའི་མ་རིག་པ་འཐུག་པོས་དབྱར་
དུས་ཀྱི་ཆར་སྤྲིན་ལྟ་བུའི་ཕྱོགས་མཚམས་ཀུན་ནས་འཐིབས་པས་ནི་བསྒྲིབས། དུས་
ཐོག་མ་དང་མཐའ་མའི་མུ་མེད་པར་ལས་ཉོན་གྱིས་སྲིད་པར་ཡང་ནས་ཡང་དུ་ཉིང་
མཚམས་སྦྱོར་བའི་སྐྱེ་ཞིང་སྐྱེ་བ་དུ་མ་རུ་སྡུག་བསྔལ་གྱི་སྡུག་བསྔལ། འགྱུར་བའི་
སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་གསུམ་གྱིས་རྒྱུན་ཆད་མེད་པར་མནར་
བའི་མ་རྒན་སེམས་ཅན་འདི་རྣམས་བདག་ལ་མི་རེ་ན་སུ་ལ་རེ། བུ་བདག་ལ་མ་འདི་
རྣམས་སྒྲོལ་བའི་ཁུར་མི་འབབ་ན་སུ་ལ་འབབ། དེས་ན་བདག་གི་མ་འདི་རྣམས་འཁོར་

《ཆ》 ལམ་གཙོ་རྣམ་གསུམ་གྱི་ཁྲིད་ཡིག་རྒྱས་པ། 15
བའི་བདེ་བ་ཙམ་ལ་སྦྱར་བ་མ་ཡིན་པར་མཐར་ཐུག་གི་བདེ་བ་ལ་སྦྱར་བར་བྱའོ་སྙམ་
པའི་དྲིན་གཟོ་བའི་བློ་སྐྱེད་པར་བྱའོ། །བྱམས་པ་སྒོམ་ཚུལ་ནི། རང་གི་མས་མཚོན་
པའི་སེམས་ཅན་འདི་རྣམས་ལ་ཟག་མེད་ཀྱི་བདེ་བ་ཕར་ཞོག་ཟག་བཅས་ཀྱི་བདེ་བ་ཙམ་
ཡང་མི་འདུག །འགའ་ཞིག་ལ་ངོ་བོ་སྡུག་བསྔལ་ཡིན་ཡང་བདེ་བའི་རྣམ་པར་ཤར་
བ་རྣམས་ཀྱང་འགྱུར་ནས་འགྲོ་བས་ཡིད་བརྟན་མི་རུང་ཞིང་། ད་ལྟ་འབད་འབད་དུང་
དུང་དུ་དགྲ་འདུལ་གཉེན་སྐྱོང་སོགས་བྱེད་པ་འདི་དག་ཐམས་ཅད་བདེ་བ་འདོད་ནས་
བྱས་པ་ཡིན་ཀྱང་ཐབས་མ་ཡིན་པ་ལ་ཞུགས་པས། བདེ་བ་མེད་པའི་ཁར་ཚེ་འདིར་
ངལ་ཞིང་ཕྱི་མར་བདེ་བས་ཕོངས་པའི་རྒྱུ་སྒྲུབ་པ་འདི་རྣམས་བདེ་བ་དང་ཕྲད་ན་ཅི་མ་
རུང་། བདེ་བ་དང་ཕྲད་པར་གྱུར་ཅིག་བདེ་བ་དང་ཕྲད་པར་བདག་གིས་བྱའོ། །ཞེས་
སོགས་ནམ་མཁའི་མཐས་ཁྱབ་པའི་སེམས་ཅན་རྣམས་ལ་བྱམས་པ་བསྒོམ་པར་བྱའོ།།
སྙིང་རྗེ་སྒོམ་ཚུལ་ནི། མདུན་དུ་རང་གི་མ་དེ་ལ་རིགས་དྲུག་གི་སེམས་ཅན་ཐམས་
ཅད་ཀྱིས་བསྐོར་བར་དམིགས་ཏེ། བདག་གི་མ་རྒན་སེམས་ཅན་འདི་རྣམས་བདེ་བ་
མེད་པར་མ་ཟད་སྡུག་བསྔལ་གྱིས་མནར་བའི་ཚུལ་གོང་དུ་དྲིན་གཟོ་བའི་སྐབས་ལས་
བྱུང་བ་བཞིན་གསལ་བཏབ་ལ། བདག་གི་མ་རྒན་སེམས་ཅན་འདི་རྣམས་རྒྱུ་ཀུན་
འབྱུང་དང་། འབྲས་བུ་སྡུག་བསྔལ་དེ་དག་དང་བྲལ་ན་ཅི་མ་རུང༌། བྲལ་བར་གྱུར་
ཅིག །བྲལ་བར་བདག་གིས་བྱའོ་ཞེས་སེམས་ཅན་རྣམས་གནས་སྐབས་སྡུག་བསྔལ་
འདི་ལྟར་གྱུར་པའི་ངང་ཚུལ་རྣམས་བསམ་ནས་བདེ་བས་ཕོངས་པའི་མ་རྒན་སེམས་
ཅན་འདི་རྣམས་བདེ་བ་དང་ལྡན་པ་ཞིག་བདག་གིས་བྱའོ། །སྡུག་བསྔལ་གྱིས་མནར་
བའི་མ་རྒན་སེམས་ཅན་འདི་རྣམས་སྡུག་བསྔལ་དང་བྲལ་བ་ཞིག་བདག་གིས་བྱའོ། །ཞེས་
སེམས་ཅན་གྱི་ཕན་བདེ་སྒྲུབ་པའི་ཁུར་རང་གིས་འཁྱེར་བའི་ལྷག་བསམ་རྣམ་དག་བསྐྱེད་
ནས། དེ་ལྟ་བུའི་སེམས་ཅན་གྱི་དོན་མ་ཚང་བ་མེད་པར་བསྒྲུབ་པའི་ནུས་པ་སངས་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཆ》
རྒྱས་ལ་ཡོད་པར་བསམ་པར་མ་ཟད། སྐུ་གསུང་ཐུགས་ཡོན་ཏན་འཕྲིན་ལས་རྣམས་
གསལ་བཏབ་སྟེ། གཞན་དོན་དུ་མ་ཟད་རང་དོན་དུ་ཡང་སངས་རྒྱས་མེད་མི་རུང་
དུ་མཐོང་བའི་དོན་གཉིས་ཕུན་སུམ་ཚོགས་པའི་གོ་འཕང་དེ་ཅི་ནས་ཀྱང་ཐོབ་པར་བྱའོ་
སྙམ་པའི་སྨོན་པ་བྱང་ཆུབ་མཆོག་ཏུ་སེམས་བསྐྱེད། དེ་ལྟ་བུའི་སྨོན་པ་སེམས་བསྐྱེད་
ཀྱང་ཚུལ་ཁྲིམས་གསུམ་སོགས་ལ་སློབ་པ་མེད་ན་སངས་རྒྱས་མི་འགྲུབ་པར་མཐོང་
ནས་འཇུག་སྡོམ་བཟུང་སྟེ། རྩ་ལྟུང་དང་སྦོམ་པོའི་ལྟུང་བས་མ་གོས་པར་བྱེད་ཅིང་།
རྒྱལ་སྲས་ཀྱི་སྡོམ་པ་མཐའ་དག་ལ་ཚུལ་བཞིན་དུ་བསླབ་པའི་འཇུག་པ་བྱང་ཆུབ་མཆོག་
ཏུ་སེམས་བསྐྱེད་པར་མཛད་དགོས་ཏེ། རྗེ་རིན་པོ་ཆེའི་ཞལ་ནས། ཤུགས་དྲག་ཆུ་
བོ་བཞི་ཡི་རྒྱུན་གྱིས་ཁྱེར། །བཟློག་དཀའ་ལས་ཀྱི་འཆིང་བ་དམ་པོས་བསྡམས། །བདག་
འཛིན་ལྕགས་ཀྱི་དྲ་བའི་སྦུབས་སུ་ཚུད། ། མ་རིག་མུན་པའི་སྨག་ཆེན་ཀུན་ནས་འཐིབས།།
མུ་མེད་སྲིད་པར་སྐྱེ་ཞིང་སྐྱེ་བ་རུ། །སྡུག་བསྔལ་གསུམ་གྱིས་རྒྱུན་ཆད་མེད་པར་མནར།།
གནས་སྐབས་འདི་འདྲར་གྱུར་པའི་མ་རྣམས་ཀྱི། །ངང་ཚུལ་བསམས་ནས་སེམས་
མཆོག་བསྐྱེད་པར་མཛོད། །ཅེས་གསུངས། རྩ་བའི་ས་བཅད་དྲུག་པ་གནས་ལུགས་
ཀྱི་དོན་སྒོམ་པ་ལ། སྟོང་ཉིད་ཀྱི་ལྟ་བ་སྒོམ་དགོས་པའི་རྒྱུ་མཚན་འཆད་པ། སྟོང་
ཉིད་ཀྱི་ལྟ་བ་སྒོམ་ཚུལ་དངོས་གཉིས། དང་པོ་ནི། གང་ཟག་དང་ཆོས་གཉིས་ཀྱི་
སྡོད་ལུགས་སམ་གནས་ལུགས་ཀྱི་དོན་བདག་མེད་པ་གཉིས་ཕྱིན་ཅི་མ་ལོག་པར་རྟོགས་
པའི་བློའམ་ཤེས་རབ་རང་རྒྱུད་ལ་མི་ལྡན་ན། གོང་དུ་བཤད་པའི་ངེས་འབྱུང་བྱང་
ཆུབ་ཀྱི་སེམས་ལ་སོགས་པ་སྣང་ཕྱོགས་ཀྱི་དགེ་བ་རྣམས་ལ་ཇི་ཙམ་གོམས་པར་བྱས་
ཀྱང་། ལས་ཉོན་གྱིས་ཡང་ནས་ཡང་དུ་ཉིང་མཚམས་སྦྱོར་བའི་འཁོར་བ་ལས་གྲོལ་
བ་མི་སྲིད་ན། ཐུན་མོང་བའི་ལམ་འཇིག་རྟེན་པའི་དངོས་གཞི་སྙོམས་འཇུག་དང་
སྤྱན་ལྔ་མངོན་ཤེས་སོགས་ཀྱིས་ལྟ་སྨོས་ཀྱང་ཅི་དགོས། དེའི་རྒྱུ་མཚན་འཁོར་

《ཆ》 ལམ་གཙོ་རྣམ་གསུམ་གྱི་ཁྲིད་ཡིག་རྒྱས་པ། 17
བའི་རྩ་བ་བདག་འཛིན་ཡིན་ཀྱང་དེ་སྤོང་བ་ལ་དམིགས་པ་གཅིག་ལ་དམིགས་ནས་འཛིན་
སྟངས་དངོས་འགལ་དུ་ཞུགས་པའི་ལམ་བསྒོམ་པ་མེད་ན། སྲིད་པ་འཁོར་བའི་སྡུག་
བསྔལ་གྱི་རྩ་བ་བདག་འཛིན་གྱི་མ་རིག་པ་རྩ་བ་ནས་གཅོད་པ་སྟེ་སྤོང་མི་ནུས་པའི་ཕྱིར།
རང་བཞིན་མེད་པའི་སྟོང་ཉིད་དང་རང་གི་རྒྱུ་རྐྱེན་ནམ་རང་གི་ཆ་ཤས་ལ་ལྟོས་ནས་
གྲུབ་པའི་རྟེན་འབྲེལ་གཉིས་གཞི་གཅིག་གི་སྟེང་དུ་མི་འགལ་བར་འཇོག་ཤེས་པའི་
རྟག་ཆད་ཀྱི་མཐའ་ལས་གྲོལ་བའི་དབུ་མའི་ལམ་རང་གི་རྒྱུད་ལ་བསྐྱེད་པའི་ཐབས་ལ་
འབད་དགོས་ཏེ། །རྗེ་རིན་པོ་ཆེའི་ཞལ་ནས། གནས་ལུགས་རྟོགས་པའི་ཤེས་རབ་
མི་ལྡན་ན། །ངེས་འབྱུང་བྱང་ཆུབ་སེམས་ལ་གོམས་བྱས་ཀྱང་། །སྲིད་པའི་རྩ་བ་
གཅོད་པར་མི་ནུས་པས། །དེ་ཕྱིར་རྟེན་འབྲེལ་རྟོགས་པའི་ཐབས་ལ་འབད། །ཅེས་
གསུངས་སོ། །གཉིས་པ་བདག་མེད་སྒོམ་ཚུལ་དངོས་ནི། རང་རེའི་གྲུབ་མཐའ་
སྨྲ་བ་བཞིའི་ནང་ནས་སྤྲོས་པའི་མཐའ་ཐམས་ཅད་དང་བྲལ་བའི་ལྟ་བ་ནི་ཐལ་འགྱུར་
O
བའི་ལུགས་འདི་ཉིད་ཡིན་པས་འདི་ཉིད་ཐོས་བསམ་གྱིས་ལེགས་པར་གཏན་ལ་ཕབ་
སྟེ་སྒོམ་པའི་ཚེ། ཐོག་མར་གང་ཟག་གི་བདག་མེད་བསྒོམ་ནས་དེ་ནས་ཆོས་ཀྱི་བདག་
མེད་བསྒོམ་པ་ལ་འཇུག་པ་ཡིན་པས། གང་ཟག་གི་བདག་མེད་སྒོམ་ཚུལ་ནི་གནད་
བཞིའི་དཔྱད་པ་ལྟ་བུ་བྱེད་ན། ཐོག་མར་དགག་བྱ་ངེས་པའི་གནད་འདི་གལ་ཆེ་བས་
དེའི་ཚུལ་ནི་རང་ཉིད་ལ་གཞན་གྱིས་གནོད་པ་བྱས་པའམ་ཕན་པ་ལྟ་བུ་ཞིག་འདོགས་
པའི་ཚེ། ངར་འཛིན་ལྷན་སྐྱེས་ཀྱི་བློ་བག་ལ་ཉལ་བ་དེ་མངོན་འགྱུར་གྱི་ཚུལ་དུ་ལངས་
ནས། ང་ང་ཞེས་ཕན་གནོད་བྱེད་ཡུལ་གྱི་ང་ཞིག་སྒྲ་རྟོག་གིས་བཞག་པ་ལ་མ་ལྟོས་
པར་ཡུལ་ཁོ་རང་གི་ངོས་ནས་གོ་ས་གནོན་པའི་ཚུལ་གྱི་ཚུགས་ཐུབ་ཏུ་གྲུབ་པའི་ཉམས་
ཞིག་ཤར་འོང་བས། དེ་ལ་མྱོང་བ་གཏིང་མ་ཕྱིན་གྱི་བར་དུ་དཔྱད་དོ། །འདི་མ་ངེས་
ན་འོག་ནས་འབྱུང་བའི་རིགས་པའི་དཔྱད་པ་ཐམས་ཅད་འབེན་མ་མཐོང་བར་མདའ་བརྡེག་

18 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
པ་དང་འདྲ་བས་འདི་ངེས་པ་གལ་ཆེ་ཞིང་། དེ་ལྟར་ངར་འཛིན་ལྷན་སྐྱེས་ལ་སྣང་བའི་
ང་དེ་སྣང་བ་ལྟར་དུ་ཡོད་ན། གདགས་གཞི་ཕུང་པོ་ལྔ་དང་ཁམས་དྲུག་པོ་འདི་རྣམས་
དང་གཅིག་དང་ཐ་དད་གང་རུང་དུ་ཡོད་དགོས་ཏེ། སྤྱིར་ཤེས་བྱ་ལ་ཡོད་ན། ཡང་
ན་གཅིག་ཏུ་ཡོད་དགོས། ཡང་ན་ཐ་དད་དུ་ཡོད་དགོས་ཀྱི། དེ་གཉིས་གང་ཡང་
མ་ཡིན་པའི་ཕུང་གསུམ་པ་གཏན་ནས་མི་སྲིད་པ་ལ་ངེས་པ་དྲངས་ནས་ཁྱབ་པ་ངེས་
པ་བྱེད། དེ་ལྟ་བུའི་ང་དེ་གདགས་གཞི་ཕུང་པོ་དང་གདགས་གཞི་ཁམས་རྣམས་དང་
གཅིག་ཏུ་གྲུབ་ན་དབྱེ་བ་གཏན་མེད་ཀྱི་གཅིག་ཡིན་དགོས་ཤིང་། དེ་ཡིན་ན་གདགས་
གཞི་རྣམས་ཀྱང་ང་ཡིན་དགོས་ལ། གདགས་གཞི་ཕུང་པོ་དང་ཁམས་རྣམས་ང་ཡིན་
ན༑ གང་ཟག་གཅིག་གི་སྟེང་དུའང་ཕུང་པོ་དང་ཁམས་དུ་མ་ཡོད་པ་བཞིན་དུ་གང་
ཟག་ཡང་རྒྱུད་ཐ་དད་པ་དུ་མར་འགྱུར་ལ། ཡང་ན་ང་གཅིག་ཡིན་པ་བཞིན་དུ་གདགས་
གཞིའི་ཕུང་པོ་ཁམས་རྣམས་ཀྱང་གཅིག་ཏུ་འགྱུར་བའི་རིགས་པའི་གནོད་བྱེད་སྒོ་དུ་
མ་ནས་འབབ་པའི་ཚུལ་བསམས་ནས། ང་དེ་གདགས་གཞི་དང་གཅིག་མ་ཡིན་སྙམ་
དུ་བསྒོམ། ད་དུང་དེ་ཙམ་གྱིས་ངེས་པ་མ་རྙེད་ན་བདག་ཕུང་གཉིས་རང་བཞིན་གྱིས་
གྲུབ་པའི་གཅིག་ཡིན་ན། བདག་ཁས་བླངས་པ་དོན་མེད་དུ་འགྱུར་ཏེ། ཕུང་པོ་སྐྱེ་
འཇིག་བྱེད་པ་བཞིན་དུ་བདག་ཀྱང་རང་བཞིན་གྱིས་གྲུབ་པའི་སྐྱེ་འཇིག་བྱེད་ལ། དེ་
ལྟར་ན་སྐྱེ་བ་སྔ་མའི་བདག་དང་ད་ལྟར་གྱི་བདག་དང་ཕྱི་མའི་བདག་གསུམ་སྣང་བ་ལྟར་
གྱི་གཅིག་ཏུ་གྲུབ་བམ་ཐ་དད་དུ་གྲུབ། དེ་རྣམས་གཅིག་ཏུ་གྲུབ་ན་རང་བཞིན་གྱིས་
གྲུབ་པའི་གཅིག་ཡིན་པས་དབྱེ་བ་གཏན་མེད་ཀྱི་གཅིག་ཡིན་དགོས། དེ་ཡིན་ན་སྐྱེ་
བ་སྔ་མ་དུད་འགྲོའི་གནས་སྐབས་ཀྱི་གླེན་ཞིང་གཏི་མུག་པའི་བདག་དེ་དང༌། ད་ལྟའི་
སྨྲ་ཤེས་དོན་གོ་བའི་བདག་གཉིས་གཅིག་ཏུ་འགྱུར་བའི་ཕྱིར། མི་དང་དུད་འགྲོའི་
གཞི་མཐུན་ཡོད་པ་སོགས་ཀྱི་གནོད་པ་དུ་མ་འབབ་པས་སོ། །སྣང་བ་ལྟར་ཐ་དད་དུ་གྲུབ་

《ཆ》 ལམ་གཙོ་རྣམ་གསུམ་གྱི་ཁྲིད་ཡིག་རྒྱས་པ། 19
ན་བྱམས་པ་དང་ཉེར་སྦས་བཞིན་རྒྱུད་ཐ་དད་པ་དགོས་པས། སྐྱེ་བ་སྔ་མའི་བདག་
གིས་བྱས་པའི་ལས་རྣམས་ཀྱི་འབྲས་བུ་སྐྱེ་བ་ཕྱི་མའི་བདག་གིས་མི་མྱོང་པས་ལས་བྱས་
པ་ཆུད་ཟོས་པའམ། ཡང་ན་རྒྱུད་ཐ་དད་པའི་གང་ཟག་གཞན་གྱིས་བྱས་པའི་ལས་
ཀྱི་རྣམ་སྨིན་གང་ཟག་གཞན་གྱིས་མྱོང་དགོས་པར་འགྱུར་བས་ལས་མ་བྱས་པ་དང་འཕྲད་
པ་སོགས་ཀྱི་ཉེས་པ་དུ་མ་འབབ་པའི་ཚུལ་བསམ་ནས་བདག་ཕུང་གཉིས་རང་བཞིན་
གྱིས་གྲུབ་པའི་གཅིག་མ་ཡིན་པ་ལ་ངེས་ཤེས་བསྐྱེད། བདག་ཕུང་གཉིས་སྣང་བ་ལྟར་
ཐ་དད་དུ་གྲུབ་བོ་སྙམ་ན། སྤྱིར་ཐ་དད་ལ་འབྲེལ་མེད་དོན་གཞན་མི་དགོས་ཀྱང་། རང་
བཞིན་གྱིས་གྲུབ་པའི་ཐ་དད་ལ་འབྲེལ་མེད་དོན་གཞན་ཞིག་དགོས་པས། བདག་ཕུང་
གཉིས་འབྲེལ་མེད་དོན་གཞན་དུ་གྲུབ་ན། ཀ་བ་བུམ་པ་རེ་ལྡེ་སྣམ་བུ་སོགས་ཚོགས་
པའི་ཚེ། རེ་ལྡེ་དང་སྣམ་བུ་བསལ་བའི་འོག་ཏུ་ཀ་བུམ་གཉིས་ཤུལ་དུ་ལུས་པ་ལྟར།
བདག་ཕུང་གཉིས་རེ་རེ་ནས་བློས་བསལ་བའི་འོག་ཏུ་ད་དུང་སྣང་བ་ལྟར་གྱི་ང་ཤུལ་
དུ་ལུས་དགོས། དེ་ལྟར་ན་ང་ཤི་བའི་འོག་ཏུ་ཕུང་པོ་ཚོགས་པ་གྱེས་ཀྱང་། ང་སྔར་
ལྟར་མཐོང་དགོས་པ་ལ་དེ་ལྟར་མི་མཐོང་བས་བདག་ཕུང་གཉིས་སྣང་བ་ལྟར་གྱི་ཐ་དད་
དུའང་མེད་པར་ཐག་བཅད་ནས། གོང་གི་གནད་བཞི་ཀ་དྲན་པས་མ་བརྗེད་པའི་སྒོ་
ནས། ང་དེ་སྣང་བ་ལྟར་ཡོད་ན་ཕུང་པོ་དང་གཅིག་དང་ཐ་དད་གང་རུང་དུ་ཡོད་དགོས་
པ་ལ། དེ་གཉིས་གང་དུའང་མ་གྲུབ་པའི་སྣང་ཚུལ་དེ་ལྟ་བུའི་གྲུབ་པའི་ང་གཏན་
ནས་མེད་པར་ངེས་པའི་ངེས་ཤེས་ལྷང་གིས་སྐྱེས་པའི་ཚེ། སྣང་བ་ལྟར་གྱི་ང་མེད་
པར་མ་ཟད་དེའི་འཛིན་སྟངས་ལ་ཐ་སྙད་པའི་ང་ཡི་སྣང་བ་ཡང་མི་ཤར་བས། ལས་
དང་པོ་བ་རྣམས་ཀྱིས་སྟོང་ཉིད་ལ་སྐྲག་པ་སྐྱེ་བ་ཡང་དེའི་དུས་སུ་ང་འཇོག་མ་ཤེས་པས་
ཡིན་ལ། 
དེ་ལྟ་བུའི་རང་བཞིན་མེད་པའི་དོན་ལ་ངེས་ཤེས་རྩེ་གཅིག་ཏུ་སྐྱེས་པའི་
ཚེ༑ 
ཐོགས་བཅས་ཀྱི་རེག་བྱ་བཅད་ཙམ་ལ་ནམ་མཁའ་ཞེས་བཞག་པ་ལྟར་དགག་བྱ་

20 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
རང་བཞིན་གྱིས་གྲུབ་པ་བཀག་ཙམ་གྱི་སྟོང་སང་མེད་དགག་དེ་ལ་རྩེ་གཅིག་ཏུ་མཉམ་
པར་འཇོག་པ་ནི་མཉམ་གཞག་ནམ་མཁའ་ལྟ་བུའི་སྐྱོང་ཚུལ་ཞེས་བྱ་བ་ཡིན་ཞིང་། དེ་
ཐོས་བསམ་གྱིས་གཏན་ལ་འབེབས་པའི་ཚེ། སྔར་བཤད་པ་ལྟར་རིགས་པའི་རྣམ་གྲངས་
མཐའ་ཡས་པའི་སྒོ་ནས་གཏན་ལ་ཕབ་ནས་ཡིད་འགྱུར་བའི་མྱོང་བ་ཅི་ཐོན་བྱེད། སྒོམ་
བྱུང་གིས་ཉམས་སུ་ལེན་པའི་ཚེ་སྔ་སོར་ཞི་གནས་མཚན་ཉིད་དང་ལྡན་པ་གྲུབ་པ་སྔོན་
དུ་བཏང་ནས། གོང་དུ་བཤད་པ་ལྟར་དགག་བྱ་བཅད་ཙམ་གྱི་སྟོང་སང་དེ་ཉིད་ལ་བྱིང་
རྒོད་དང་བྲལ་བར་སེམས་བྱིང་པོ་གནས་བཞིན་པའི་ངང་ནས། བློའི་ཟུར་ཕྲ་མོ་ཞིག་
གིས་དེ་ཁོ་ན་ཉིད་ལ་དཔྱད་པ་བྱེད་པ་ནི་ཆུའི་དྭངས་ཆ་མ་ཤོར་བར་ཉེའུ་ཆུང་རྣམས་ཁྱག་
ཁྱག་བྱེད་པ་བཞིན་ཡིན་པས། འདིར་ཡང་བློ་བྱིང་པོ་རང་བཞིན་མེད་པའི་འཛིན་སྟངས་
བསྐྱེད་པ་ལས་མ་གཡོས་བཞིན་དུ་གཅིག་ཏུ་བྲལ་རྟེན་འབྲེལ་སོགས་ཀྱི་རྟགས་སམ་
གཏན་ཚིག་རྣམས་དྲན་ཙམ་དྲན་ཙམ་བྱས་པའི་དཔྱད་སྒོམ་བྱེད་ཀྱང་དཔྱད་མཐར་ཡང་
མི་རྟོག་པར་རྩེ་གཅིག་ཏུ་འཇོག་པའི་འཇོག་སྒོམ་གཉིས་སྤེལ་མར་མ་བྱས་ན། ཧ་
ཅང་དཔྱད་དྲག་ན་གནས་ཆ་ལ་གནོད་ཅིང་། འཇོག་སྒོམ་འབའ་ཞིག་བྱས་ན་ཞི་གནས་
ཀྱི་ལམ་ལས་མི་འདས་པས་ལྷག་མཐོང་དུ་མི་འགྱུར་ལ། གནས་ཆའི་རྩིས་མ་ཞིག་
པའི་ངང་ནས་དཔྱད་པ་ཤིན་ཏུ་ཕྲ་བ་ལ་ཡང་ཡང་གོམས་ན་གནས་ཆ་ལ་གནས་བཞིན་
དུ་འབད་རྩོལ་ལ་མ་ལྟོས་པར་ངམ་ངམ་ཤུགས་ཀྱིས་དཔྱད་པ་བྱེད་ནུས་ལ། སོ་སོར་
རྟོག་པའི་ཤེས་རབ་ཀྱི་དཔྱད་པ་བྱས་པས་ཀྱང་གནས་ཆ་ལ་མི་གནོད་པར་མ་ཟད་གནས་
ཆ་བརྟན་དུ་འགྲོ་བའི་ཞི་ལྷག་རྗེས་མཐུན་པ་དང་། དེ་ལྟར་རིམ་གྱིས་སྒོམ་ནས་དཔྱད་
སྟོབས་ཀྱིས་དྲངས་པའི་ལུས་སེམས་ཁྱད་པར་ཅན་སྐྱེས་པ་ན་ཞི་ལྷག་ཟུང་འབྲེལ་མཚན་
ཉིད་ཚང་བ་འཇོག་པ་ཡིན་ནོ། །དེ་ལྟ་བུའི་གང་ཟག་གི་བདག་མེད་མཚན་ཉིད་ཚང་
བ་ཞིག་རྟོགས་ན་ཕུང་སོགས་ཀྱི་ཆོས་རྣམས་ལ་རིགས་པ་ཁ་སྤོས་པ་ཙམ་གྱིས་བདག་

ལམ་གཙོ་རྣམ་གསུམ་གྱི་ཁྲིད་ཡིག་རྒྱས་པ། 21
མེད་རྟོགས་པར་འགྱུར་བས། འདིར་གཏན་ལ་མ་ཕབ་ལ། རྗེས་ཐོབ་ཏུ་སྒྱུ་མ་ལྟ་
བུར་འཆར་ཚུལ་ནི་རྨི་ལམ་གྱི་ཤེས་པ་ལ་སྣོད་བཅུད་སྣ་ཚོགས་ཞིག་འཆར་ནའང་། དེ་
ཉིད་འཕྲལ་གྱི་འཁྲུལ་རྒྱུ་གཉིས་ཀྱིས་བསླད་པའི་དབང་གིས་སྣང་བ་མ་གཏོགས་སྣོད་
བཅུད་གང་དུ་ཡང་མ་གྲུབ་པ་བཞིན། འདིར་ཡང་གཟུགས་ནས་རྣམ་མཁྱེན་གྱི་བར་
གྱི་ཆོས་རྣམས་སྒྲ་རྟོག་གིས་བཞག་ཙམ་ལས་མ་ལྟོས་པར་རང་ངོས་ནས་ཚུགས་ཐུབ་
ཏུ་གྲུབ་པ་ལྟར་དུ་འཆར་ཡང་། ཕུགས་ཀྱི་འཁྲུལ་རྒྱུ་བདེན་འཛིན་གྱིས་བསླད་པས་
སྣང་བ་མ་གཏོགས། རང་ངོས་ནས་གྲུབ་པ་རྡུལ་ཙམ་ཡང་མེད་པར་ཐག་གཅོད་དགོས་
ཏེ༑ མདོར་ན་རང་རེ་ལས་དང་པོ་བ་རྣམས་ཀྱིས་ཐ་སྙད་དཔྱོད་བྱེད་ཀྱི་ཚད་མའི་ངོ་
བོར་ཆོས་གང་ཡང་མི་སྣང་དགོས། སྣང་ཕྱིན་རང་གི་མཚན་ཉིད་ཀྱིས་གྲུབ་པར་སྣང་
བས་རང་ལ་སྣང་བ་སྣང་བ་ལྟར་དུ་མེད་སྙམ་དུ་སྒོམ་པ་ཡིན་ཞིང༌། དེ་ལྟར་སྒོམ་
པའི་ལྟ་བ་གནད་དུ་སོང་བ་དང་མ་སོང་བའི་བློ་གཉིས་ལས། མ་སོང་བའི་ཕྱོགས་ལ་
ནི་རྟག་ཆད་ཀྱི་མཐའ་གཉིས་ལས། དང་པོ་རང་བཞིན་མེད་པའི་དོན་དང་། གཏན་
མེད་གཉིས་གཅིག་ཏུ་འཁྲུལ་ནས་རང་བཞིན་མེད་པའི་སྟོང་པ་ཉིད་ལ་ལས་འབྲས་ཀྱི་
རྣམ་གཞག་སོགས་མི་འཐད་པར་གོ་ནས་རང་བཞིན་མེད་པའི་སྟོང་ཉིད་ཆད་སྟོང་ཡིན་
ནོ་ཞེས་སྟོང་པ་ཉིད་ལ་སྐུར་བ་འདེབས་ཤིང་། དེས་སྟོང་ཉིད་སྤངས་པས་སྐྱབས་གཞན་
མེད་པར་སེམས་ཅན་དམྱལ་བ་ཆེན་པོར་སྐྱེ་བར་བརྒྱད་སྟོང་པ་སོགས་ལས་གསུངས་
ལ༑ གཅིག་ཤོས་ཀྱིས་ཆོས་གང་ལ་ཡང་ཐ་སྙད་བཏགས་པའི་བཏགས་དོན་བཙལ་
བའི་ཚེ་ན་མ་རྙེད་པ་དེ་ཉིད་མེད་པར་རྙེད་པའི་དོན་དུ་བཟུང་ནས་དགེ་སྡིག་ལས་བདེ་
སྡུག་འབྱུང་བ་སོགས་ཀྱི་རྣམ་གཞག་འདི་རྣམས། ཚད་གྲུབ་མ་ཡིན་པར་འཁྲུལ་ངོ་
འབའ་ཞིག་ཡིན་ཟེར་ཞིང་། འདི་རྣམས་བཅོམ་ལྡན་འདས་ཀྱིས་གསུངས་པ་ནི་ངེས་
དོན་མ་གོ་བའི་གང་ཟག་ལ་དགོངས་ཤིང་། ངེས་དོན་གོ་ནས་བླང་དོར་ལ་སློབ་མི་

22 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཆ》
དགོས་སོ་ཞེས་ལས་འབྲས་ཁྱད་དུ་བསད་ནས་མི་དགེ་བ་ལ་འཛེམ་མེད་དུ་སྤྱད་པས་གྲང་
དམྱལ་སོགས་ལ་སྐྱེ་བར་སྐྱེས་རབས་ལས་གསུངས། དེ་ལྟ་བུའི་ལྟ་བ་གནད་དུ་སོང་
བའི་ཚུལ་ཡོད་དེ། རང་རེའི་སྟོ ན་པ་སངས་རྒྱས་དེ་ཉིད་ཀྱིས་ལྟ་བ་མི་འདྲ་བ་མང་
དུ་གསུངས་པ་རྣམས་ཀྱི་ནང་ནས་བདེན་པ་གཉིས་ཆར་དུ་ཡང་རང་བཞིན་གྱིས་གྲུབ་
པ་བཀག་པའི་དབུ་མའི་ལམ་ལ་ཞུགས་ན་རྒྱལ་བ་དགྱེས་པའི་ལམ་ལ་ཞུགས་པ་ཡིན་
པས། ཐར་འདོད་ཀྱི་གདུལ་བྱ་གང་ཞིག་ཀུན་ནས་ཉོན་མོངས་ཕྱོགས་ཀྱིས་བསྡུས་
པའི་འཁོར་བ་དང་། རྣམ་བྱང་ཕྱོགས་ཀྱིས་བསྡུས་པའི་འཇིག་རྟེན་ལས་འདས་པའི་
ཆོས་ཐམས་ཅད་རང་གི་གདགས་གཞི་ལ་བརྟེན་ནས་སྒྲ་རྟོག་གིས་རྣམ་པར་གཞག་པ་
དང༌། དགེ་སྡིག་ལས་བདེ་སྡུག་འབྱུང་བ་སོགས་ཀྱི་བྱ་བྱེད་རྣམས་སམ་རྒྱུ་འབྲས་ནམ་
དུ་ཡང་བསླུ་བ་མེད་པར་མཐོང་ཞིང་། འཁོར་འདས་ཀྱི་ཆོས་དེ་དག་ལ་དེ་ཁོ་ན་ཉིད་
ལ་དཔྱད་པའི་ཤེས་རབ་ཀྱིས་བཏགས་དོན་བཙལ་བའི་ཚེ་རང་བཞིན་གྱིས་གྲུབ་པར་འཛིན་
པའི་བདེན་འཛིན་གྱི་དམིགས་པའི་གཏད་སོ་སྟེ། ཞེན་ཡུལ་བདེན་པར་གྲུབ་པ་གང་
ཡིན་ཀུན་ཞིག་པ་སྟེ་མེད་པར་རྟོགས་ནས་རང་བཞིན་མེད་པའི་སྟོང་ཉིད་དང་། བསྐྱེད་
བྱ་སྐྱེད་བྱེད་སོགས་ཀྱི་རྣམ་གཞག་ཐམས་ཅད་མི་འགལ་བར་འཇོག་ཤེས་པའི་གཉིས་
ཚོགས་དེ་བྱུང༌། རྒྱལ་བ་དགྱེས་པའི་ལམ་རྟག་ཆད་ཀྱི་མཐའ་གཉིས་ཀ་ལས་གྲོལ་
བའི་དབུ་མ་ཐལ་འགྱུར་པའི་ལམ་ལ་འཇོག་པ་ཡིན་པའི་ཕྱིར་ཏེ། རྗེ་རིན་པོ་ཆེའི་
ཞལ་ནས། གང་ཞིག་འཁོར་འདས་ཆོས་རྣམས་ཐམས་ཅད་ཀྱི། །རྒྱུ་འབྲས་ནམ་ཡང་
བསླུ་བ་མེད་མཐོང་ཞིང་། །དམིགས་པའི་གཏད་སོ་གང་ཡིན་ཀུན་ཞིག་པ། །དེ་ནི་
རྒྱལ་བ་དགྱེས་པའི་ལམ་ལ་ཞུགས། །ཞེས་གསུངས་པའི་ཕྱིར། མདོར་ན་དཔལ་
མགོན་འཕགས་པ་ཀླུ་སྒྲུབ་ཀྱིས་ཤེར་ཕྱིན་གྱི་མདོའི་དགོངས་པ་ཕྱིན་ཅི་མ་ལོག་པར་བཀྲལ་
བའི་ལྟ་བ་མཐར་ཐུག་རྙེད་པའི་ཚད་ནི། འཁོར་འདས་ཀྱི་ཆོས་ཐམས་ཅད་ལ་ཐ་སྙད་

ལམ་གཙོ་རྣམ་གསུམ་གྱི་ཁྲིད་ཡིག་རྒྱས་པ།
《《ཆཆ
/》 
༈ = ==
བཏགས་པའི་བཏགས་དོན་བཙལ་བའི་ཚེ་མ་རྙེ ད་པས་སྟོང་པ་ལ་རྒྱུ་འབྲས་སོགས་ཀྱི་
བྱ་བྱེད་ཐམས་ཅད་གཞན་ངོ་ཙམ་མ་ཡིན་པར་རང་ལུགས་ལ་འཐད་ལྡན་དུ་འཇོག་ཤེས་
པའི་གཉིས་ཚོགས་འདི་ལ་བྱེད་པ་ཡིན་པས། ཕྱི་རོལ་པ་རྣམས་ཀྱིས་རྟེན་འབྲེལ་གྱི་
རྣམ་གཞག་ཁས་མི་ལེན་ཞིང་། རང་སྡེ་དངོས་སྨྲ་བ་རྣམས་ཀྱིས་རྟེན་འབྲེལ་ཁས་ལེན་
ནའང་། རང་བཞིན་མེད་པ་ལ་རྟེན་འབྲེལ་གྱི་རྣམ་གཞག་འཇོག་མ་ཤེས་པས། སྟོང་
པ་དང་རྟེན་འབྲེལ་གཉིས་སོ་སོར་སྣང་སྟེ་འགལ་བར་འཛིན་པ་ཡིན་ལ། དེས་ན་རང་
རྒྱུད་པ་མན་ཆད་གྱིས་ཐུབ་པའི་དགོངས་པ་མཐར་ཐུག་གི་ལྟ་བ་ཕྱིན་ཅི་མ་ལོག་པ་མ་
རྙེད་པར་འཇོག་དགོས་ཏེ། དེའི་རྒྱུ་མཚན་བདེ་སྡུག་ལ་སོགས་པའི་ཐ་སྙད་རྟེན་འབྲེལ་
གྱི་རྣམ་གཞག་གམ་སྣང་བ་འདི་རྣམས་རྒྱུ་མེད་དང་མི་མཐུན་པའི་རྒྱུ་ལས་མི་འབྱུང་
ཞིང༌། རང་གི་རྒྱུ་རྐྱེན་ཚོགས་པ་དང་རང་གི་གདགས་གཞི་ལ་འདོགས་བྱེད་ཀྱི་རྟོག་
པས་བཏགས་པ་ལ་བརྟེན་ནས། མེ་ལོང་དང་སྐྱེས་བུའི་བྱད་བཞིན་ཕྲད་པ་ལས་གཟུགས་
བརྙན་བསྙོན་མེད་དུ་འབྱུང་བ་ལྟར། དཀར་ནག་གི་ལས་འབྲས་བསླུ་བ་མེད་པ་ལ་
ངེས་པ་གཏིང་ནས་འདྲོངས་པའི་ངེས་ཤེས་དང༌། དེ་ལྟ་བུའི་ཆོས་ཅན་རྣམས་ལ་དེ་
ཁོ་ན་ཉིད་དཔྱོད་པའི་རི ག་པས་བཙལ་བའི་ཚེ་མ་རྙེད་པས་རང་བཞིན་སྟོང་པ་ཉིད་ལ་
རྩེ་གཅིག་ཏུ་མཉམ་པར་བཞག་པའི་ངེས་ངོར་ཀུན་རྫོབ་ཀྱི་སྤྲོས་པ་མཐའ་དག་དང་བྲལ་
བའི་གོ་བ་གཉིས་རང་རྒྱུད་ལ་ཇི་སྲིད་ཚ་གྲང་ལྟར་འགལ་བའི་སོ་སོར་སྣང་བ་དེ་སྲིད་
དུ་གཞུང་ལུགས་ལ་ཐོས་པ་ཇི་ཙམ་བྱས་ནའང་། ད་དུང་ཐུབ་པའི་དགོངས་པ་རྟོགས་
པ་མེད་པ་སྟེ། ཇི་ལྟ་བ་བཞིན་དུ་མ་གཟིགས་པའི་ཕྱིར་ཏེ། རྗེ་རིན་པོ་ཆེའི་ཞལ་
ནས། སྣང་བ་རྟེན་འབྲེལ་བསླུ་བ་མེད་པ་དང་། །སྟོང་པ་ཁས་ལེན་བྲལ་བའི་གོ་བ་
གཉིས། །ཇི་སྲིད་སོ་སོར་སྣང་བ་དེ་སྲིད་དུ། །ད་དུང་ཐུབ་པའི་དགོངས་པ་རྟོགས་
པ་མེད། །ཅེས་གསུངས་པ་ལྟར་རོ། །འོ་ན་དེ་ལྟར་ཡིན་ན་ཐུབ་པ་ཡང་དག་པར་

24 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཆ》
རྫོགས་པའི་སངས་རྒྱས་ཀྱི་དགོངས་པ་མཐར་ཐུག་རྟོགས་པའི་ཚད་ནི། གཟུགས་ནས་
རྣམ་མཁྱེན་གྱི་བར་གྱི་ཆོས་རྣམས་ལ་མ་བརྟག་མ་དཔྱད་པར་མིང་རྐྱང་བཏགས་ཡོད་
ཙམ་གྱི་དོན་དེ་ཉིད་ཀྱི་རྗེས་སུ་འབྲངས་ཏེ་ཞུགས་པས། ལས་གསོག་པ་པོ་དང་རྣམ་
སྨིན་མྱོང་བ་པོ་ལ་སོགས་པའི་བྱ་བྱེད་ཐམས་ཅད་རང་ལུགས་ལ་འཇོག་ཤེས་པ་དང་།
རིགས་པ་ཡང་དག་གིས་བཙལ་ཚེ་རང་བཞིན་གྱིས་གྲུབ་པ་རྡུལ་ཙམ་ཡང་མེད་པའི་སྟོང་
པ་གཉིས་རང་གི་བློ་ཡུལ་དུ་འཆར་བ་ལ་རེས་འཇོག་མི་དགོས་པར་ནམ་ཞིག་ན་ཅིག་
ཆར་དུ་འཇོག་ཐུབ་པའི་ཚེ། སྟོང་པ་དང་རྟེན་འབྲེལ་གཉིས་གཞི་གཅིག་གི་སྟེང་དུ་
མི་འགལ་བར་འཇོག་ཤེས་པར་མ་ཟད། རང་གི་གདགས་གཞི་ལ་བརྟེན་ནས་རང་
འདོགས་བྱེད་ཀྱི་རྟོག་པས་བཏགས་པའམ་བཞག་པས་རྟེན་འབྲེལ་གྱི་དོན་མི་བསླུ་བར་
མཐོང་ཙམ་ཉིད་ནས་གཏན་ཚིགས་སམ་རྒྱུ་མཚན་གཞན་ལ་མ་ལྟོས་པར་རང་བཞིན་
གྱིས་གྲུབ་པར་འཛིན་པའི་བདེན་འཛིན་གྱི་ངེས་ཤེས་ཀྱི་ཡུལ་ལམ་འཛིན་སྟངས་གཏན་
མེད་དུ་རྟོགས་པར་མ་ཟད། དགག་བྱ་རང་བཞིན་མེད་པར་རྟོགས་པའི་ངེས་ཤེས་ཀྱིས་
མིང་རྐྱང་བཏགས་ཡོད་ཙམ་གྱི་རྟེན་འབྲེལ་བསླུ་བ་མེད་པའི་དོན་ལ་ངེས་པ་འདྲེན་ཐུབ་
པ་བྱུང་ན་དེའི་ཚེ་དབུ་མ་ཐལ་གྱུར་བའི་ལྟ་བ་ཐོས་བསམ་གྱི་དཔྱད་པ་རྫོགས་པའི་ཚད་
དུ་འཇོག་པ་ཡིན་ཏེ། རྗེ་རིན་པོ་ཆེའི་ཞལ་ནས། ནམ་ཞིག་རེས་འཇོག་མེད་པར་
ཅིག་ཆར་དུ། །རྟེན་འབྲེལ་མི་བསླུ་མཐོང་བ་ཙམ་ཉིད་ནས། །ངེས་ཤེས་ཡུལ་གྱི་
འཛིན་སྟངས་ཀུན་འཇིག་ན། །དེ་ཚེ་ལྟ་བའི་དཔྱད་པ་རྫོགས་པ་ལགས། །ཞེས་གསུངས་
པའི་ཕྱིར། དེར་མ་ཟད་སྟོང་པས་ཡོད་མཐའ་སེལ་བ་དང་། སྣང་བས་མེད་མཐའ་
སེལ་བ་ནི་རང་རེའི་གྲུབ་མཐའ་སྨྲ་བ་ཐམས་ཅད་ཀྱི་ཐུན་མོང་བ་ཡིན་ལ། ཐལ་འགྱུར་
ཁྱད་ཆོས་ལ་ཐ་སྙད་དུ་སྣང་བས་མེད་མཐའ་སེལ་བར་མ་ཟད། རང་བཞིན་གྱིས་གྲུབ་
པར་འཛིན་པའི་ཡོད་མཐའ་ཡང་སེལ་ལ། རང་བཞིན་མེད་པའི་སྟོང་པས་རང་བཞིན་

ལམ་གཙོ་རྣམ་གསུམ་གྱི་ཁྲིད་ཡིག་རྒྱས་པ།
《ཆ》
གྱི་གྲུབ་པར་འཛིན་པའི་རྟག་མཐའ་སེལ་བར་མ་ཟད། གཏན་མེད་དུ་འཛིན་པའི་ཆད་
མཐའ་འམ་མེད་མཐའ་ཡང་སེལ་ནུས་ཞིང་། མཐར་ཐུག་དཔྱོད་བྱེད་ཀྱི་རིགས་པས་
བཙལ་བའི་རང་བཞིན་མེད་པའི་སྟོང་པ་དེ་ཉིད་ཐ་སྙད་དཔྱོད་བྱེད་ཀྱི་ཚད་མའི་ངོ་བོར་
བསྐྱེད་བྱ་སྐྱེད་བྱེད་ཀྱི་རྒྱུ་འབྲས་དང་མིང་རྐྱང་བཏགས་ཡོད་ཙམ་གྱི་ཀུན་རྫོབ་དུ་འཆར་
ཚུལ་ཤེས་ན། རྟག་ཆད་ཀྱི་མཐར་འཛིན་པའི་ལྟ་བ་ངན་པས་རང་གི་ཡིད་འཕྲོག་པ་
སྟེ༑ དེ་དག་གི་གཞན་དབང་དུ་མི་འགྱུར་བའི་ཕྱིར་རོ། །རྗེ་རིན་པོ་ཆེའི་ཞལ་ནས།
གཞན་ཡང་སྣང་བས་ཡོད་མཐའ་སེལ་བ་དང་། །སྟོང་པས་མེད་མཐའ་སེལ་ཞིང་སྟོང་
པ་ཉིད། ། རྒྱུ་དང་འབྲས་བུར་འཆར་བའི་ཚུལ་ཤེས་ན། །མཐར་འཛིན་ལྟ་བས་འཕྲོག་
པར་མི་འགྱུར་རོ། །ཞེས་གསུངས་པའི་ཕྱིར། འོ་ན་སྣང་བས་ཡོད་མཐའ་སེལ་
ཞིང་། སྟོང་པས་མེད་མཐའ་སེལ་ཚུལ་གསལ་བར་བརྗོད་ན། མྱུ་གུ་ཆོས་ཅན། རང་
བཞིན་གྱིས་མེད་དེ། རྟེནའབྲེལ་ཡིན་པའི་ཕྱིར། ཞེས་པའི་རྟགས་སམ་གཏན་ཚིགས་
རྟེན་འབྲེལ་ནི་གཞན་ལ་ལྟོས་ནས་གྲུབ་པའམ་གཞན་ལ་རག་ལས་ཤིང༌། གཞན་ལ་
ཡང་རག་ལས་ན་རང་སྐྱ་ཐུབ་པའམ་རང་ངོས་གྲུབ་པ་འགལ་ལ། དེས་ན་ཆོས་ཐམས་
ཅད་རང་མ་ཡིན་པ་གཞན་ཞིག་ལ་བརྟེན་ནས་འབྱུང་བ་ཤ་སྟག་ཡིན་པས། རང་བཞིན་
གྱི་མ་གྲུབ་པ་ལ་ངེས་པ་རྙེད་ན་སྣང་བས་ཡོད་མཐའ་སེལ་བའི་དོན་དུ་འཇོག་གོ །སྟོང་
པས་མེད་མཐའ་སེལ་ཚུལ་ཡང་། ཆོས་ཅན་མྱུ་གུ་སྤྱིར་གཏན་མེད་དུ་མ་སྒྲུབ་པར་
རང་བཞིན་མེད་དེ། ཞེས་དམིགས་ཀྱི་བཀར་བས་སྤྱིར་མེད་པ་མ་ཡིན་གྱི། རང་
བཞིན་གྱི་མེད་དེ་ཞེས་པའི་ཚིག་གི་ནུས་པས་དགག་བྱ་རང་བཞིན་གྱིས་གྲུབ་པ་བཀག་
པར་མ་ཟད། ཤུགས་ལ་མྱུ་གུ་གཏན་མེད་ཡིན་པ་ཡང་བཀག་འདུག་པ་གོ་བས་རང་
བཞིན་གྱིས་མེད་པ་དང་གཏན་ནས་མེད་པའི་ཁྱད་པར་འབྱེད་ཤེས་ན་སྟོང་པས་མེད་མཐའ་
སེལ་བའི་དོན་དུ་འཇོག་གོ །དེས་ན་རྟེན་འབྲེལ་གྱི་རིགས་པ་འདིས་རྟག་ཆད་ཀྱི་མཐའ་

26 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཆ》
，：--- --•• ཟ， = =--，--，--=== == ཟླཟླ ==== -， -- - ---，- - -- ， -- - བ་
གཉིས་ཅིག་ཆར་དུ་སེལ་བས། འདི་ལ་རིགས་པའི་རྒྱལ་པོ་ཡིན་ཞེས་གསུངས་པ་
ཡིན་ཏེ། དབུ་མ་ལ་འཇུག་པ་ལས། དེའི་ཕྱིར་རྟེན་འབྱུང་རིགས་པ་འདི་ཡིས་ནི།།
ལྟ་ངན་དྲ་བ་མཐའ་དག་གཅོད་པར་བྱེད། །ཅེས་གསུངས་པ་ལྟར་རོ། །བདུན་པ་དབེན་
པའི་གནས་སུ་གདམས་དོན་ཉམས་སུལེན་པར་བསྐུལ་བ་ནི། དེ་ལྟ་བུའི་གོང་དུ་ཐོས་
བསམ་གྱིས་གཏན་ལ་ཕབ་པའི་འཁོར་བ་སྤྱི་ལས་རྒལ་འདོད་ཀྱི་ངེས་འབྱུང་གི་བསམ་
པ་དང་། ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་འདོད་ཀྱི་བྱང་
ཆུབ་ཀྱི་སེམས་དང་། སྤོས་པའི་མཐའ་ཐམས་ཅད་དང་བྲལ་བའི་ཡང་དག་པའི་ལྟ་
བ་སྟེ། ངེས་ལེགས་ཀྱི་ལམ་གྱི་གཙོ་བོ་རྣམ་པ་གསུམ་གྱི་གནད་རྣམས་ལ་འཁྲུལ་པ་
དང་བྲལ་བར་གཏན་ལ་ཕབ་ནས་རང་གིས་ཇི་ལྟ་བ་བཞིན་དུ་གཞན་གྱི་དྲུང་ལ་མ་ལྟོས་
པར་རྟོགས་པའི་ཚེ། དོན་མེད་ཀྱི་འདུ་འཛིའི་དབེན་པས་དགོན་པའི་གནས་ཡིད་དང་
མཐུན་པར་ཆོས་སྒྲུབ་པའི་མཐུན་རྐྱེན་ཐམས་ཅད་བརྟེན་ཏེ། པང་དུ་དུག་སྦྲུལ་བྱུང་
བའི་མི་ལྟར་བརྩོན་འགྲུས་ཀྱི་སྟོབས་ཆེན་པོ་བསྐྱེད་ནས་རང་གཞན་གཉིས་ཀའི་གཏན་
གྱི་འདུན་མ་སྟེ ། སངས་རྒྱས་ཀྱི་གོ་འཕང་མྱུར་དུ་སྒྲུབས་ཤིག་བུ་ཞེས་རྗེས་འཇུག་
གི་གདུལ་བྱ་རྣམས་ལ་གདམས་པ་ཡིན་ཏེ། རྗེ་རིན་པོ་ཆེའི་ཞལ་ནས། དེ་ལྟར་
ལམ་གྱི་གཙོ་བོ་རྣམ་གསུམ་གྱི། །གནད་རྣམས་རང་གིས་ཇི་བཞིན་རྟོགས་པའི་ཚེ།།
དབེན་པ་བརྟེན་ཏེ་བརྩོན་འགྲུས་སྟོབས་བསྐྱེད་ནས། །གཏན་གྱི་འདུན་མ་མྱུར་དུ་སྒྲུབས་
ཤིག་བུ། །ཞེས་གསུངས་པའི་ཕྱིར་རོ།། །། དེ་ལྟར་འདི་ལྟ་བུའི་ལམ་གྱི་གཙོ་བོ་རྣམ་གསུམ་
གྱི་ཁྲིད་ཡིག་ལས་དང་པོ་བ་རྣམས་ལ་སྐྱོང་བདེ་བ་ཞིག་དགོས་ཞེས་དགེ་སློང་བློ་བཟང་བསམ་གཏན་གྱིས་བསྐུལ་
བའི་ངོར་ལུང་འདྲེན་དང་ས་བཅད་ཀྱི་སྤྲོས་པ་དོར་ཏེ། དམིགས་རྣམ་སྐྱོང་ཚུལ་གསལ་བར་བརྗོད་པ་འདི་ནི།
རྗེ་རིན་པོ་ཆེའི་བསྟན་པ་ལ་མི་ཕྱེད་པའི་དད་པ་ཐོབ་པའི་དགེ་སློང་བློ་བཟང་ཚེ་བརྟན་གྱིས་བྱང་ཆུབ་གླིང་གི་དབེན་
གནས་རི་ཁྲོད་དུ་སྦྱར་བའོ།།

སྨོན་སེམས་ཆོ་གས་འཛིན་ཚུལ། 
27
_མས ----མ་ - --- --
༼ཇ༽
ཨ། །སྨོ ན་མེམས་ཆོ་གས་འཛིན་ཚུལ་བཞུགས་སོ།།
༄༅། །དུས་གསུམ་རྒྱལ་བ་རྒྱལ་སྲས་འཕགས་པའི་ཚོགས། །བགྲོད་པ་གཅིག་
པའི་ལམ་དུ་རབ་བསྔགས་པའི། །བྱང་ཆུབ་སེམས་མཆོག་ཐེག་ཆེན་ས་བོན་དེར། །གུས་
པས་འདུད་དོ་མྱུར་དུ་སྐྱེ་བར་སྨོན། །དེ་ཡང་སེམས་བསྐྱེད་ནས་སྨོན་སེམས་ཆོ་གས་
འཛིན་པའི་ཚུལ་འདིར་བཤད་པར་བྱ་བའི་ཆོས་སོ། །འདི་ལ་གསུམ་སྟེ། མ་ཐོབ་
པ་ཐོབ་པར་བྱེད་པ། ཐོབ་པ་མི་ཉམས་པར་བསྲུང་བ། ཉམས་པ་ཕྱིར་བཅོས་པའི་ཐབས་
སོ༑ ༑དང་པོ་ལ་ཡང་གསུམ་ལས། བླངས་བར་བྱ་བའི་ཡུལ་ནི། མཚན་ཉིད་དང་
ལྡན་པའི་སློབ་དཔོན་ཞེས། སྨོན་སེམས་བཟུང་ནས་བསླབ་བྱ་ལ་གནས་པས་མི་ཆོག་
གི ༑འཇུག་སྡོམ་དང་ལྡན་པ་དགོས་ཏེ། དགྲ་ལས་རྣམ་རྒྱལ་གྱིས། དགེ་བའི་
བཤེས་གཉེན་བྱང་ཆུབ་སེམས་དཔའི་སྡོམ་པ་དང་ལྡན་པའི་ཐད་དུ་སོང་ནས། ཞེས་
གསུངས་པ་དང་མཐུན་པར། བཀའ་གདམས་གོང་མ་རྣམས་དང་། རྗེ་རིན་པོ་ཆེ་
དང་བཅས་གསུང་མཐུན་པར་བྱུང་ངོ༌། ལེན་པའི་རྟེན་གྱི་གང་ཟག་ནི། འགྲོ་བ་དྲུག་
ཀའི་རྟེན་ལ་སྨོན་སེམས་གསར་དུ་སྐྱེ་བའི་རྟེན་དུ་རུང་སྟེ། ཛེ་ཏ་རེས་རིགས་ཀྱི་བུའམ།
རིགས་ཀྱི་བུ་མོ་རྟེན་དང་བསམ་པ་ཕུན་སུམ་ཚོགས་པ་དང་ལྡན་པའི་ཞེས་སོགས་ཀྱིས་
བསྟན་པ་རྗེ་རིན་པོ་ཆེས་ལམ་རིམ་ནས་བཤད། སྐབས་འདིར་སྨོན་སེམས་ཆོ་གས་
འཛིན་པའི་གང་ཟག་ནི། སྐྱེས་བུ་ཆུང་འབྲིང་དང་ཐུན་མོང་བའི་ལམ་གྱི་རིམ་པས་
རྒྱུད་སྦྱངས་ནས། །ཚེ་འདི་དང་ཕྱི་མའི་སྣང་ཤས་ཟློག་ཅིང་། བདག་གཞན་མཉམ་
བརྗེའི་བྱང་ཆུབ་ཀྱི་སེམས་ལ་ཡིད་འགྱུར་བའི་མྱོང་བ་ཐོན་པ་ཡན་ཆད་ཅིག་དགོས་པ་

28 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཇ》
ཡིན་ཏེ། ལམ་སྒྲོན་གྱི་འགྲེལ་པ་ལས། འཁོར་བས་ཡིད་འབྱུང་ལ། འཆི་བ་དྲན་
པའི་ཤེས་རབ་དང་སྙིང་རྗེ་ཆེ་བ། ཞེས་གསུངས་པ་ལྟར་དགོས་པ་ཡིན་པར་བཤད།
ཇི་ལྟར་ལེན་པའི་ཆོ་ག་ལ་ཡང་སྦྱོར་དངོས་མཇུག་གསུམ་ལས། དང་པོ་སྦྱོར་བ་ལ་
གནས་ཁང་བརྒྱན་ཅིང་། མཆོད་རྫས་བཤམས་པ། བླ་མ་ལ་གསོལ་བ་གདབ་ཅིང་།
སྐྱབས་འགྲོ་ཁྱད་པར་ཅན་གྱིས་རྒྱུད་སྦྱངས། དེ་ཡི་བསླབ་བྱ་རྣམས་བརྗོད་པའོ། དང་
པོ་ནི་སྡིག་པ་ཅན་གྱི་སྐྱེ་བོས་དབེན་པའི་ས་ཕྱོགས་ཉམས་དགའ་བ། སྐྱེད་མོས་ཚལ་
ལམ་གཙུག་ལག་ཁང་སོགས་ཀྱི་ས་གཞི་བྱི་དོར་ལེགས་པར་བྱས་ཤིང་། རྡུལ་མི་ལྡང་
བའི་ཕྱིར་ཙན་དན་ལ་སོགས་པའི་དྲི་ཆུས་ཆག་ཆག་བཏབ། བ་དམར་སེར་གྱི་ལྕི་བ་
ཆུ་འོ་མ་མར་ཞོ་རྣམས་ལེགས་པ་བསྐོལ་ཏེ། མགོ་མཇུག་གཉིས་དོར་བའི་བར་སྐབས་
ཀྱི་གར་སླ་རན་པས་སྐྱང་ནུལ་དང་བྱུག་པ་བྱས་ལ། ཙན་དན་སོགས་དྲིའི་ཆུ་ཕུལ་དུ་
བྱུང་བས་བྱུག་ཅིང་། གུར་ཀུམ་སོགས་མེ་ཏོག་སིལ་མ་གཅལ་དུ་བཀྲམ་ལ་ཤིན་ཏུ་
ནས་ཀྱང་དྭངས་ཤིང་། སྡོད་ཉམས་སྤྲོ་བ་བྱ་སྟེ། དེ་ལྟར་བྱས་པའི་ཕན་ཡོན་ཡང་།
རང་གཞན་གྱི་སེམས་དང་བར་འགྱུར་བ་དང་། དཀར་ཕྱོགས་ལ་དགའ་བའི་ལྷ་རྣམས་
ཡིད་དགའ་བར་འགྱུར་ཞིང་། ལྷ་རྣམས་གནས་དེར་འཁོར་ནས། ལུས་ཀྱི་གཟི་
མདངས་གསལ་བ་སོགས། ཆོས་ལྡན་གྱི་བྱ་བ་རྣམས་སྒྲུབ་པ་དང་། མཛེས་པའི་
ལས་བྱས་ཤིང་བསགས་པ་དང༌། ལུས་ཞིག་ནས་ལྷ་རྣམས་ཀྱི་གནས་སུ་སྐྱེ་བའི་ཕན་
ཡོན་ཡོད། ཁང་བུ་བརྩེགས་པའི་མདོ་ལས། བཅོམ་ལྡན་འདས་ཀྱིས་བཀའ་སྩལ་
པ༑ ཀུན་དགའ་བོ་ཕྱག་བདར་བྱས་པའི་ཕན་ཡོན་ནི་ལྔར་འགྱུར་ཏེ། ལྔ་གང་ཞེ་ན།
ཀུན་དགའ་བོ་འདི་ལྟ་སྟེ། བདག་གི་སེམས་དང་བར་འགྱུར་བ་དང༌། གཞན་གྱི་
སེམས་དང་བར་འགྱུར་བ་དང༌། ལྷ་རྣམས་ཡིད་དགའ་བར་འགྱུར་བ་དང་། མཛེས་
པའི་ལས་བྱས་ཤིང་བསགས་པ་དང་། ལུས་ཞིག་ནས་བདེ་འགྲོ་མཐོ་རིས་ཀྱི་ལྷ་རྣམས་

སྨོན་སེམས་ཆོ་གས་འཛིན་ཚུལ། 29
《 ང/ ， -. -... - --- ་-
སུ་སྐྱེ་བར་འགྱུར་རོ། །ཞེས་གསུངས། དེ་ལྟར་ཡིད་དང་མཐུན་པའི་གནས་ཁང་
དེར། ཚོགས་བསགས་པའི་བསོད་ནམས་ཀྱི་ཞིང་། སངས་རྒྱས་ཀྱི་བྲིས་འབུར་གྱི་
སྐུ་རྟེན། དེ་བཞིན་དུ་དངོས་བརྒྱུད་ཀྱི་བླ་མ་རྣམས་ཀྱི་སྐུ་རྟེན་དང༌། གསུང་རྟེན་
གསུང་རབ་གླེགས་བམ་གྱི་རྣམ་པ་ཅན་དང་། ཡུངས་འབྲུ་ལྟ་བུའི་རིང་བསྲེལ་སོགས་
བཞུགས་པའི་ཐུགས་རྟེན་དཀོན་མཆོག་གི་རྟེན་རྣམས་མཛེས་ཤིང་ཡིད་དུ་འོང་བའི་ཁྲི་
སོགས་ལ་བཀོད་དེ། དཀོན་མཆོག་དངོས་སུ་མོས་པ་བརྟན་པོ་བྱེད་པ་དང༌། དགེ་
བའི་བཤེས་གཉེན་བཞུགས་པའི་རིན་པོ་ཆེའི་ཁྲི་མེ་ཏོག་གིས་བརྒྱན་པ་ཡང་བཤམས།
བྱང་ཆུབ་གྱི་སེམས་བསྐྱེད་པའི་དོན་དུ། ཡར་མར་གྱི་ཞིང་དུ་ཡོ་བྱད་གང་ཡོད་ཕངས་
པ་མེད་པར་བཏང་ཞིང༌། སྐུ་གསུང་ཐུགས་ཀྱི་རྟེན་སོགས་མང་དུ་ཡོད་ན་རབ་ལ།
མང་པོ་མ་འབྱོར་ཀྱང་སྟོན་པའི་སྐུ་རབ་གནས་ཅན་ཞིག་དང༌། ཤེར་ཕྱིན་བསྡུས་པ་
ཡན་ཆད་ཀྱི་གླེགས་བམ་ཞིག་མེད་དཀའ་མེད་དང་། བླ་མས་ཀྱང་འཇམ་དཔལ་ཞལ་
ལུང་དང་བདེ་ལམ་སོགས་ནས་འབྱུང་བ་ལྟར། ཚོགས་ཞིང་རྣམས་དམིགས་པ་བརྟན་
པོས་སྤྱན་དྲངས་ཤིང་། མདུན་དུ་མངོན་སུམ་པ་ལྟར་བཞུགས་པ་རེས་མོས་ནས། དེ་
དག་གི་མདུན་དུ་ཅི་འབྱོར་བའི་མཆོད་པ་གཡོ་མེད་པར། བཀོད་པས་མཛེས་ཤིང་།
བྱང་ཆུབ་ཀྱི་སེམས་སོགས་ལ་དམིགས་པའི་དད་འདུན་དྲག་པོའི་སྒོ་ནས། ཆུ་གཉིས་
ཉེར་སྤྱོད་ལྔ་། རོལ་མོ། འདོད་ཡོན་ལྔ་། རྒྱལ་སྲིད་སྣ་བདུན། བཀྲ་ཤིས་རྟགས་
རྫས་སོགས། དངོས་བཤམས་ཡིད་སྤྲུལ་གྱི་མཆོད་པ་བསམ་གྱིས་མི་ཁྱབ་པ། གྲོགས་
པོའི་བློར་མི་ཤོང་བ་སྟ་གོན་བྱ་དགོས་ཏེ། དེ་ཡང་ལམ་སྒྲོན་ལས། རྫོགས་སངས་
བྲིས་སྐུ་ལ་སོགས་དང༌། །མཆོད་རྟེན་དམ་ཆོས་མངོན་ཕྱོགས་ནས། ། མེ་ཏོག་བདུག་
སྤོས་དངོས་པོ་དག །ཅི་འབྱོར་བ་ཡི་མཆོད་པ་བྱ། །ཞེས་དང་། ཟུང་འཇུག་སྒྲུབ་
པའི་ཤིང་རྟ་ལས། །དཀོན་མཆོག་སྤྱི་ཡི་རྟེན་རྣམས་དང༌། །ཁྱད་པར་ལམ་རིམ་བརྒྱུད་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
- -- - - - -- -- -- - ཕ་ 《ཇ》
པ་སོགས། ། ཞྭ་སེར་ཅོད་པན་འཛིན་རྣམས་ཀྱི། །དབང་ཁྲིད་རྒྱབ་རྟེན་ལུང་མན་ངག།
མདོ་རྒྱུད་བཤད་སྲོལ་གཙོར་མཛད་པའི། །བླ་བརྒྱུད་བྲིས་འབུར་རབ་གནས་ཅན། །བཀོད་
པས་ཁྱབ་པར་མཛེས་པར་བསྟར། །ཞེས་པ་དང་། མདུན་དུ་ཆུ་བཞི་ཉེར་སྤྱོད་ལྔ་།།
བཀྲ་ཤིས་རྟགས་རྫས་རིན་ཆེན་བདུན། །བཟའ་དང་བཅའ་བ་བཏུང་བའི་ཚོགས། །བསྟི་
བྱེད་རིན་ཆེན་མཛེས་པའི་སྣོད། །མཎྜལ་རོལ་མོ་དང་བཅས་པ། །གཞན་ཡང་སྟེང་
འོག་ཕྱོགས་མཛེས་པའི། །འཕན་གདུགས་རྒྱལ་མཚན་བླ་བྲེ་སོགས། །ཅི་འབྱོར་
འབད་པ་ཆེན་པོས་བཤམས། །ཞེས་པ་དང་། གོང་དུ་བཤད་པའི་མཆོད་པ་རྣམས་
རང་ཉིད་ཀྱིས་ལས་སླ་བཅོས་དང་། །གཏོང་མི་ཕོད་སྙམ་པའི་སེར་སྣ་སོགས་ཀྱིས་
མ་བཅིངས་པ་དགོས་པར་མ་ཟད། ཚེ་འདིའི་གྲགས་སྙན་སོགས་དང་། ཕྱི་མ་འཁོར་
བའི་ཕུན་ཚོགས་ཙམ་དོན་དུ་གཉེར་བ་རྣམ་སྨིན་ལ་རེ་བ་དང་། རང་གཅིག་པུ་ཞི་བདེ་
དོན་གཉེར་སོགས་ཀྱི་བསམ་པས་མ་བསླད་པར། སེམས་ཅན་ཐམས་ཅད་ཀྱི་དོན་དུ་
སངས་རྒྱས་ཀྱི་གོ་འཕང་ཐོབ་འདོད་ཀྱི་བྱང་ཆུབ་ཀྱི་སེམས་ཀྱིས་ཟིན་པ་གལ་ཆེ་སྟེ། རྒྱལ་
བ་ལྔ་པའི་ཞལ་ནས། སླ་བཅོས་སེར་སྣས་ཉེར་བཅིངས་པའི། །ངན་དོན་མཆོད་
པའི་ཐན་སྤྲིན་ལས། །དངོས་གྲུབ་ཆར་ཆེར་འབེབས་འདོད་པ། །གསོལ་འདེབས་
དགུན་གྱི་འབྲུག་སྒྲ་བཞིན། །དེ་ཕྱིར་བདག་ལ་ལེགས་འདོད་རྣམས། །གཅམ་པུ་
གཡོ་སྒྱུའི་ཟོལ་སྤངས་ནས། །བསོད་ནམས་ཚོགས་ཆེན་གྲུ་རྫིངས་ལས། །དོན་
གཉིས་ནོར་བུའི་གླིང་དུ་བགྲོད། ཅེས་དང་། ཇོ་བོས་ཀྱང་། འབྲས་དཀར་མོ་ཁལ་
གཅིག་བདོག་ཡོ་བཏང་བྱང་ཆུབ་ཀྱི་སེམས་བཟང་པོ་མཆི། ཡོ་མ་བཏང་ན། བྱང་
ཆུབ་ཀྱི་སེམས་བཟང་པོ་མི་མཆི་གསུང་སྐད། དེས་མཚོན་ནས་པོ་ཏོ་བ་སོགས། །བཀའ་
གདམས་གོང་མ་མང་པོས་ཀྱང་གསུངས་པའི། །མཆོད་པ་ལ་ནན་ཏན་བྱེད་པ་གལ་
ཆེ༑ ༑དེ་ནས། སློབ་མ་ཇི་ཙམ་ཡོད་པ་རྣམས་གོས་བཟང་པོ་བགོས་ལ། བླ་མས་

སྨོན་སེམས་ཆོ་གས་འཛིན་ཚུལ། 31
《ཇ》
བསྒྲུབ་པའི་བུམ་པའི་ཆུས་ཁྲུས་བྱས་ཤིང་། ནང་དུ་ཞུགས་ལ། དེ་ནས་སློབ་དཔོན་
གྱིས་སྔར་སྤྱན་དྲངས་པའི་ཚོགས་ཞིང་རྣམས། མདུན་གྱི་གནས་སུ་བདེ་ལམ་མཇམ་
དཔལ་ཞལ་ལུང་སོགས་ནས་འབྱུང་བའི་དམིགས་རྣམ་གསལ་འདེབས་ཚུལ་བརྡའ་འཕྲོད་
ངེས་ཤེས་པ་བྱས་ཏེ། ཚོགས་ཞིང་རྣམས་ཀྱི་ཡོན་ཏན་ལ་སྙིང་ཐག་པ་ནས་དང་བས་
ཀུན་ནས་བླངས་ཏེ། དེ་དག་རེ་རེའི་མདུན་དུའང་། སློབ་མ་འདུག་པར་མོས་ནས།
རྒྱས་པ་སྤྱོད་འཇུག་ལས་འབྱུང་བ་ལྟར་རམ། བསྡུ་ན་རྒྱ་ཆེན་སྤྱོད་བརྒྱུད་དང་། ཟབ་
མོ་ལྟ་བརྒྱུད་ཀྱི་བླ་མ་རྣམས་ཀྱི་གསོལ་བ་འདེབས་པའི་ཚིག་ཕྱག་འཚལ་བ་འདོན་པ་
བསྒྱུར་ཞིང་། དེའི་མཇུག་བཟང་སྤྱོད་སྨོན་ལམ་ནས་འབྱུང་བ་ལྟར། ལུས་ངག་ཡིད་
གསུམ་ཐུན་མོང་གི་ཕྱག་རྒྱ་དང༌། སོ་སོའི་ཕྱག་རྣམས་བྱས་པའི་རྗེས་སུ། མཆོད་
པའི་ཐོག་མར་མཎྜལ་རྒྱས་བསྡུས་ཅི་རིགས་དང་། ཆུ་གཉིས་ཉེར་སྤྱོད་ལྔ་། རོལ་
མོ་འདོད་ཡོན་ལྔ་། རྒྱལ་སྲིད་སྣ་བདུན། བཀྲ་ཤིས་རྟགས་རྫས་སོགས་གོང་དུ་བཤད་
པ་ལྟར་བཤམས་པ་རྣམས། དང་བའི་སེམས་ཀྱིས་བླ་མས་གཙོ་བོ་བྱས་པའི་ཚོགས་
ཞིང་རྣམས་ལ། བསམ་པ་ཐག་པ་ནས་ཕུལ་བས་གདུལ་བྱའི་ཚོགས་རྫོགས་པའི་སླད་
དུ༑ དགྱེས་པ་ཆེན་པོའི་སྒོ་ནས་བཞེས་པར་བསམ། དེ་བཞིན་དུ་སྡིག་པ་བཤགས་
པ་ནས། བསྔོ་བའི་བར་གྱི་ཡན་ལག་ལྷག་མ་རྣམས་ཀྱང་། དལ་བུའི་སྒོ་ནས་ཚིག་
དང་དམིགས་པ་བསྟུན་ནས་བྱེད་དུ་བཅུག །འདི་ཡང་། ལམ་སྒྲོན་ལས། ཀུན་
བཟང་སྤྱོད་ལས་གསུངས་པ་ཡི། །མཆོད་པ་རྣམ་པ་བདུན་དག་ཀྱང་། །ཅི་ནུས་པ་
ནི་སྤྱད་པར་བྱ། །ཞེས་གསུངས་པའི་དོན་ཡིན་ནོ། །དེའི་རྗེས་སུ་གསོལ་བ་གཏབ་
པ་ནི། སློབ་མ་རྣམས་ཀྱི་པུས་མོ་གཡས་པའི་ལྷ་ང་དང་། གཡོན་པའི་མཐིལ་གཉིས་
ས་ལ་བཞག་སྟེ། ལག་པ་གཉིས་ཐལ་མོ་སྦྱར་ནས། བླ་མ་ལ་སངས་རྒྱས་ཀྱི་འདུ་
ཤེས་བཞག་སྟེ། བྱང་ཆུབ་ཀྱི་སེམས་ཀྱི་དོན་དུ་གསོལ་བ་གདབ་པ་ནི། ཇི་ལྟར་སྔོན་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཇ》
གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་
དང༌། བྱང་ཆུབ་སེམས་དཔའ་ཆེན་པོ་ས་ཆེན་པོ་ལ་བཞུགས་པ་རྣམས་ཀྱིས། དང་
པོ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པ་དེ་བཞིན་དུ། བདག་
མིང་འདི་ཞེས་བགྱི་བ་ཡང་། སློབ་དཔོན་གྱིས་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་དུ་སེམས་བསྐྱེད་དུ་གསོལ། ཞེས་ལན་གསུམ་གྱི་རྗེས་ཟློས་བྱས་པའི་སྒོ་
ནས་གསོལ་བ་གདབ། དེ་ཡང་བླ་མ་ལྔ་བཅུ་པ་ལས། བག་མ་གསར་བའི་ཚུལ་བཞིན་
དུ༔ མདུན་དུ་དུལ་བས་འདུག་པ་དང༌། །གོས་སོགས་ཚུལ་ནི་རབ་བསྡམས་ཏེ། །
ཉན་སོགས་འདོད་པའི་གསོལ་གསུམ་གདབ། །ཅེས་པའི་དགོངས་པ་ཡིན་ལ། དེ་
ནས་སྐྱབས་འགྲོ་ཁྱད་པར་ཅན་གྱིས་རྒྱུད་སྦྱང་བ་ནི། །སྙིང་པོ་ངེས་པར་བསྡུ་བ་ལས།
ཐེག་ཆེན་རིགས་ཀྱི་སྐྱེས་བུ་དེས། །འགྲོ་བ་སྐྱབས་མེད་སྐྱོབས་པའི་ཕྱིར། །སྐྱབས་
སུ་འགྲོ་བ་སྔོན་འགྲོ་བས། །སྨོན་པའི་སེམས་ནི་བསྐྱེད་པར་བྱ། །ཞེས་པ་ལྟར། སྐྱབས་
ཡུལ་ནི་སངས་རྒྱས་བཅོམ་ལྡན་འདས་དང་། ཐེག་ཆེན་གྱི་འགོག་ལམ་གཉིས་ཀྱི་
དམ་པའི་ཆོས་དང་། ཕྱིར་མི་ལྡོག་པའི་བྱང་སེམས་འཕགས་པའི་དགེ་འདུན་རྣམས་
ཡིན་ལ། དུས་ཇི་སྲིད་དུ་འགྲོ་བར་བྱེད་པའི་ཚུལ་ནི། སྨོན་སེམས་བསྐྱེད་པའི་དུས་
འདི་ནས་བཟུང་སྟེ། རྡོ་རྗེ་གདན་གྱི་བྱང་ཆུབ་ཀྱི་ཤིང་གི་དབང་པོ་དང་། འོག་མིན་
སྡུག་པོ་བཀོད་པ་ལྟ་བུའི་ལོངས་སྐུའི་གནས་དང་། བླ་ན་མེད་པའི་ཡེ་ཤེས་ཆོས་ཀྱི་
སྐུའི་གོ་འཕང་མངོན་དུ་མ་བྱས་ཀྱི་བར་གྱི་བྱང་ཆུབ་སྙིང་པོའི་མཐར་ཐུག་གི་བར་དུ།
སངས་རྒྱས་ཀྱི་སྐུ་གསུང་ཐུགས་ཀྱི་ཡོན་ཏན་ལ་དང་བའི་དད་པ་དྲག་པོ་བསྐྱེད་དུ་བཅུག་
ནས། དེ་ལྟ་བུ་ཡོན་ཏན་ཁྱད་པར་ཅན་ཡང་ལུང་རྟོགས་ཀྱི་ཆོས་ལས་འབྱུང་བ་ལ།
ཡིད་ཆེས་པའི་སྒོ་ནས་ཆོས་ལ་དང་བ་དྲག་པོ་དང་། དགེ་འདུན་ཡང་སངས་རྒྱས་ཀྱི་
གོ་འཕང་ཐོབ་པའི་ཕྱིར། ཆོས་ལ་སྤྱོད་པའི་ཡོན་ཏན་དང་ལྡན་པའི་དད་པ་ཤུགས་དྲག་

སྨོན་སེམས་ཆོ་གས་འཛིན་ཚུལ། 33
གི་སྒོ་ནས། དད་འདུན་སྤྲོ་གསུམ་དང་ལྡན་པ་བྱེད་ཅིང་ཁྱད་པར་དུ་ཡང་རང་གཞན་
སེམས་ཅན་ཐམས་ཅད་འཁོར་བ་སྤྱི་དང་། བྱེ་བྲག་གི་འཇིགས་པ་ལས་སྐྱོབ་པ་དང་
རང་ཉིད་གཅིག་པུ་ཞི་བདེ་དོན་གཉེར་གྱི་དམན་པའི་འཇིགས་པ་ལས་སྐྱོབ་པའི་ཕྱིར་
དུ༑ སངས་རྒྱས་ལ་སྐྱབས་སྟོན་པ་དང་། ཐེག་ཆེན་གྱི་འགོག་ལམ་གཉིས་སོགས་
ཆོས་ལ་སྐྱབས་དངོས་དང་། ཕྱིར་མི་ལྡོག་པའི་བྱང་སེམས་འཕགས་པ་རྣམས་ལ། སྐྱབས་
སྒྲུབ་པའི་ཟླ་གྲོགས་ཞུ་སྙམ་པའི་བསམ་པ་སྤྱི་དང་། ཁྱད་པར་དུ་དཀོན་མཆོག་གསུམ་
ལ་སྐྱབས་སུ་འགྲོ་བའི་བསམ་པ་དེ་ལྟ་བུ་ལས། སངས་རྒྱས་མ་ཐོབ་ཀྱི་བར་དུ། དུས་
དང་གནས་སྐབས་ཐམས་ཅད་དུ་མི་ལྡོག་པ་བྱའོ་སྙམ་པའི་འདུན་པ་ཤུགས་དྲག་ལ་བརྟན་
པ་གཅིག་བྱས་ཏེ། ལུས་ཀྱི་སྤྱོད་ལམ་སྔར་རྐང་པ་གཡས་པའི་པུས་མོའི་ལྷ་ང་དང་།
གཡོན་མའི་མཐིལ་ས་ལ་བཞག་སྟེ། བླ་གོས་ཕྲག་པ་གཅིག་ཏུ་གཟར། རང་དང་
སེམས་ཅན་ཐམས་ཅད་སྲིད་ཞིའི་འཇིགས་པས་ཁ་ཙམ་མ་ཡིན་པར་སྐྲག་ནས། དེ་
ལས་སྐྱོབ་པའི་ནུས་པ་གོང་དུ་བཤད་པའི་དཀོན་མཆོག་གསུམ་ལ་ཡོད་པར་ཡིད་ཆེས་
པའི་སྒོ་ནས་འདི་ལྟར་རྗེས་ཟློས་བྱེད་དུ་འཇུག་སྟེ། སློབ་དཔོན་དགོངས་སུ་གསོལ།
བདག་མིང་འདི་ཞེས་བགྱི་བ། དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་
ལ་མཆིས་ཀྱི་བར་དུ་རྐང་གཉིས་རྣམས་ཀྱི་མཆོག་སངས་རྒྱས་བཅོམ་ལྡན་འདས་རྣམས་
ལ་སྐྱབས་སུ་མཆིའོ། །སློབ་དཔོན་དགོངས་སུ་གསོལ། བདག་མིང་འདི་ཞེས་བགྱི་
བ༑ དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཆོས་
རྣམས་ཀྱི་མཆོག་ཞི་བ་འདོད་ཆགས་དང་བྲལ་བའི་ཆོས་ལ་སྐྱབས་སུ་མཆིའོ། །སློབ་
དཔོན་དགོངས་སུ་གསོལ། བདག་མིང་འདི་ཞེས་བགྱི་བ། དུས་འདི་ནས་བཟུང་སྟེ།
ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། ཚོགས་རྣམས་ཀྱི་མཆོག་ཞི་བ་འཕགས་
པ་བྱང་ཆུབ་སེམས་དཔའ་ཕྱིར་མི་ལྡོག་པའི་དགེ་འདུན་རྣམས་ལ་སྐྱབས་སུ་མཆིའོ། །ཞེས་

34 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
ལན་གསུམ་གྱིས་རྗེས་ཟློས་བྱེད་དུ་འཇུག །སྔར་སྐྱབས་འགྲོའི་སྡོམ་པ་མ་ཐོབ་པ་
རྣམས་སྐབས་འདིར་ཐོབ་པ་ཡིན། སྐྱབས་འགྲོའི་ཚིག་འདི་གཞན་དང་མི་འདྲ་ནའང་།
ཇོ་བོས་མཛད་པའི་ཆོ་ག་ཇི་ལྟ་བ་བཞིན་ཡིན་ཞེས་ལམ་རིམ་ནས་གསུངས
། དེ་ཡང་།
ལམ་སྒྲོན་ལས། བྱང་ཆུབ་སྙིང་པོའི་མཐར་ཐུག་བར། །མི་ལྡོག་པ་ཡི་སེམས་དག་
གིས། །དཀོན་མཆོག་གསུམ་ལ་རབ་དད་ཅིང་། །པུས་མོའི་ལྷ་ང་སར་བཙུགས་ནས།།
ཐལ་མོ་སྦྱར་བར་བྱས་ནས་ནི། །དང་པོར་སྐྱབས་འགྲོ་ལན་གསུམ་བྱ། །ཞེས་གསུངས་
པའི་དགོངས་པ་ཡིན་ནོ། །དེ་ལྟར་སྐྱབས་སུ་སོང་ནས། ་སྐྱབས་འགྲོའི་བསླབ་བྱ་
ལ་བསླབ་དགོས་པ་ཡིན་པས། དེ་ཡང་སངས་རྒྱས་ལ་སྐྱབས་སུ་སོང་ནས། འཇིག་
རྟེན་པའི་ལྷ་མཐུ་བོ་ཆེ་ལ་གཏན་གྱི་སྐྱབས་མི་འཚོལ། ཆོས་ལ་སྐྱབས་སུ་སོང་ནས།
སེམས་ཅན་ལ་གནོད་འཚེ་སྤོང་། དགེ་འདུན་ལ་སྐྱབས་སུ་སོང་ནས། གྲོགས་མུ་
སྟེགས་ཅན་དང་མི་འགྲོགས་དེ་དག་ནི་དགག་པའི་བསླབ་བྱ་གསུམ་ཡིན་ཏེ། སངས་
རྒྱས་དག་ལ་སྐྱབས་སོང་བས། །ནམ་དུ་ལྷ་ནི་གཞན་དག་ལ། །སྐྱབས་སུ་འགྲོ་བ་
མ་ཡིན་ནོ། །གང་ཞིག་ཆོས་ལ་སྐྱབས་སོང་བས། །འཚེ་ཞིང་གསོད་པའི་སེམས་
དང་བྲལ། །དགེ་འདུན་དག་ལ་སྐྱབས་སོང་བས། །མུ་སྟེགས་ཅན་དང་འགྲོགས་པ་
མིན། །ཞེས་གསུངས་ཞིང་གཞན་ཡང་། སངས་རྒྱས་ལ་སྐྱབས་སུ་སོང་ནས། སངས་
རྒྱས་ཀྱི་སྐུ་གཟུགས་བཟོ་རྒྱུ་ངན་པ་སོགས་ལའང་། སངས་རྒྱས་དངོས་སུ་མོས་ཞིང་
འཕྱས་མི་གདགས་འོ་རྒྱལ་སར་མི་འཇོག །ཟོང་དང་བུ་ལོན་གྱི་གཏའ་མ་སོགས་
ལ་མི་འཇོག་ཅིང་། ཆོས་ལ་སྐྱབས་སུ་སོང་ནས། ཚིགས་བཅད་གཅིག་ཙམ་ལོངས་
པ་ཡན་ཆད་ལ་ཆོས་དཀོན་མཆོག་ཏུ་མོས་ཤིང་། ཆོས་སྤོང་གི་ལས་མཐའ་དག་ལ་
འཛེམས་པ་དང་། དགེ་འདུན་ལ་སྐྱབས་སུ་སོང་ནས། རབ་ཏུ་བྱུང་བའི་རྟགས་ཙམ་
འཛིན་པ་ཡན་ཆད་ལ་དགེ་འདུན་དཀོན་མཆོག་ཏུ་འདུ་ཤེས་ཉེ་བར་བཞག་ནས་སྐྱོན་

《ཇ》 སྨོན་སེམས་ཆོ་གས་འཛིན་ཚུལ། 35
སོགས་མི་གདགས་པ། སྡེ་རིས་སུ་མི་གཅོད་པ་དགེ་འདུན་གྱི་དཀོར་འཕྲོག་པ་སོགས་
ལ་ཅི་ནས་ཀྱང་འཛེམ་དགོས་ཏེ། སྐུ་གཟུགས་ཚིགས་སུ་བཅད་པ་དང༌། །ལྷན་པ་
སེར་པོ་བཏབ་པ་ལའང་། །དད་མོས་སྒོ་ནས་སྟོན་པར་བརྟགས། །གང་ཟག་དག་
དང་མ་དག་ལ། །དམ་པར་བལྟ་བ་བྱེད་པ་གཅེས། །ཞེས་སོ་སོའི་བསླབ་བྱ་དང་།
ཐུན་མོང་གི་བསླབ་བྱ་ནི། རང་ལ་ཟས་གོས་ཀྱིས་མཚོན་པའི་བདེ་ལེགས་ཀྱི་རྩ་བ་
དཀོན་མཆོག་གི་ཐུགས་རྗེར་ཤེས་ནས། བྱས་པ་གཟོ་བའི་བསམ་པས། དད་མོས་
ཀྱི་སྒོ་ནས་ཅི་ནུས་ཀྱི་མཆོད་པ་བྱེད་པ་དང་། སྐྱབས་འགྲོའི་ཕན་ཡོན་དྲན་པའི་སྒོ་ནས།
དུས་དྲུག་ཏུ་སྐྱབས་སུ་འགྲོ་བ་དང་། རང་ཉིད་སྐྱབས་སུ་སོང་བར་མ་ཟད་གང་ཟག་
གཞན་ཡང་། སྐྱབས་སུ་འགྲོ་བ་ལ་བརྩེ་བས་ཀུན་ནས་བླངས་ཏེ་ཅི་ནུས་སུ་འགོད་
པ་དང་། བྱ་བ་དང་དགོས་པ་ཅི་ཡོད་ཀྱང་དཀོན་མཆོག་མཆོད་པ་སོགས་སྐྱབས་འགྲོ་
དང་མཐུན་པའི་ལས་རྣམས་ཀྱི་དོན་བསྒྲུབ་པ་མ་གཏོགས། དེ་དང་མི་མཐུན་པའི་འཇིག་
རྟེན་པའི་ཐབས་གཞན་སྤོང་བ་དང༌། རང་ཉིད་ཀྱིས་མཚོན་པའི་སྲོག་གི་ཕྱིར་དང༌།
ཐ་ན་ཀུ་རེ་བཞད་གད་ཀྱི་ཕྱིར་དུ་ཡང་། དཀོན་མཆོག་མི་སྤོང་བ་ལ་བསླབ་པ་དང༌།
ཕྱོགས་གར་འགྲོ་བ་དང་། ཕྱོགས་དེའི་དེ་བཞིན་གཤེགས་པ་ལ། སྐྱབས་སུ་འགྲོ་བ་
རྣམས་ལ་ཚུལ་བཞིན་དུ་བསླབ་དགོས་པས། འདི་དག་རྒྱས་པ་ལམ་རིམ་ཆེན་མོ་སོགས་
ནས་གསུངས་ཡོད་པས་དེར་བལྟ་བར་བྱའོ།། ༈ དངོས་གཞི་ཆོ་ག་ལ། ཚོགས་
གསོག་པ་དང་། སེམས་བསྐྱེད་ཆོ་གས་འཛིན་པའི་ཚུལ་གཉིས་ལས། དང་པོ་ནི་
སྐབས་འདིར་ཡང་། གོང་དུ་བཤད་པ་ལྟར། དགེ་བའི་བཤེས་གཉེན་དང༌། སངས་
རྒྱས་དང་བྱང་ཆུབ་སེམས་དཔའ་ཐམས་ཅད་དང་། དངོས་བརྒྱུད་ཀྱི་བླ་མ་རྣམས་ཡིད་
ལ་དྲན་པར་བྱས་ཏེ། ཚོགས་ཞིང་རེ་རེའི་མདུན་དུའང་། རང་གི་ལུས་མང་དུ་སྤྲུལ་
ནས། གོང་དུ་བཤད་པ་ལྟར། ཡན་ལག་བདུན་པའི་ཚིག་དང་དམིགས་པ་བསྟན་

36 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཇ》
ནས། རྒྱུད་དང་འདྲེས་པར་བྱེད། ཆོ་ག་དངོས་གཞི་ལ། སྤྱིར་སེམས་བསྐྱེད་ལ་
སྒྲས་བརྗོ ད་རིགས་ཀྱི་སྒོ་ནས་དབྱེ་ན། ཀུན་རྫོབ་བྱང་ཆུབ་ཀྱི་སེམས་དང་། དོན་དམ་
པའི་བྱང་ཆུབ་ཀྱི་སེམས་གཉིས་ཡོད་ཅིང་། དང་པོ་ལ་ཡང་། སྤྱོད་འཇུག་ལས།
བྱང་ཆུབ་སེམས་དེ་མདོར་བསྡུ་ན། །རྣམ་པ་གཉིས་སུ་ཤེས་པར་བྱ། །བྱང་ཆུབ་སྨོན་
པའི་སེམས་དང་ནི། །དེ་བཞིན་འཇུག་པའི་སེམས་ཉིད་དོ། །ཞེས་གསུངས་པ་ལྟར།
སྨོན་འཇུག་གཉིས་དང་། དཔེ་གྲོགས་མཚུངས་ལྡན་སོགས་ཀྱི་སྒོ་ནས་དབྱེ་ན། སེམས་
བསྐྱེད་པ་ཉེར་གཉིས། ས་མཚམས་ཀྱི་སྒོ་ནས་ཕྱེ་ན། མོས་པས་སྤྱོད་པ། རྣམ་པར་
སྨོན་པ། ལྷག་བསམ་དག་པ། སྒྲིབ་པ་སྤངས་པའི་སེམས་བསྐྱེད་པ་སོགས་བཞི་
ཡོད་པ། ཉན་པ་པོ་སོ་སོའི་བློ་དང་འཚམས་པར། ཇི་ལྟར་རིགས་པ་བཤད་ཅིང་།
དེ་འདྲ་བའི་སེམས་བསྐྱེད་དེ་རྒྱུ་གང་ལ་བརྟེན་ནས་བསྐྱེད་པ་ལ་ཡང་། རྒྱུ་བཞི། རྐྱེན་
བཞི། སྟོབས་བཞི་ལས་སྐྱེ་བའི་ཚུལ་དང་། སེམས་བསྐྱེད་པའི་ཚུལ་དང་། སེམས་
བསྐྱེད་ཀྱི་ཕན་ཡོན་རྣམས། རྒྱས་བསྡུས་ཇི་ལྟར་རིགས་པ་བཤད་ནས་སེམས་བསྐྱེད་
ཆོ་གས་འཛིན་པ་ལ་སྤྲོ་ཤུགས་འཕེལ་བར་བྱས་ཏེ། དམིགས་རྣམ་བརྡ་སྤྲོད་ཚུལ་ནི།
ཇོ་བོ་ཆེན་པོས། དེ་བསྐྱེད་སྦྱོང་བར་འདོད་པ་ཡི། །བྱམས་སོགས་ཚངས་པའི་གནས་
བཞི་པོ། །འབད་པས་རིང་དུ་བསྒོམ་བྱས་པའི། །ཆགས་དང་ཕྲག་དོག་བསལ་བྱ་
ཞིང་། །ཡང་དག་ཆོ་ག་བྱས་ལས་སྐྱེ། །ཞེས་གསུངས་པ་ལྟར། སྐྱེས་བུ་གསུམ་གྱི་
ལམ་ལ་བློ་རིམ་གྱིས་སྦྱངས་ནས་བྱང་ཆུབ་ཏུ་སེམས་བསྐྱེད་པ། ཉེ་བར་ལེན་པའི་
གང་ཟག་དེས། །གོང་དུ་བློ་སྦྱངས་པར་མ་ཟད་སྐབས་འདིར་ཆོ་གས་འཛིན་པའི་སྔོན་
དུ་ཡང་། གཞན་དོན་དོན་གཉེར་དང༌། བྱང་ཆུབ་དོན་གཉེར་གྱི་བློ་རྣམས་ཤུགས་
དྲག་ལ་བརྟན་པར་བསྐྱེད་ནས་ཆོ་གས་འཛིན་དགོས་པ་ཡིན་པས། དེ་ཡང་གཞན་དོན་
དོན་གཉེར་གྱི་བློ་བསྐྱེད་པ། རང་ཉིད་འཁོར་བ་སྤྱི་དང༌། བྱེ་བྲག་གི་སྡུག་བསྔལ་

སྨོན་སེམས་ཆོ་གས་འཛིན་ཚུལ།
གྱིས་མནར་ཚུལ་ལེགས་པར་བསམ་ནས། དེས་རང་ཉམས་ལ་དཔགས་ནས་བྱམས་
སྙིང་རྗེ་བསྐྱེད་པ་ལ། ཐོག་མར་སེམས་ཅན་རྣམས་ལ་ཉེ་རིང་ཆགས་སྡང་གཉིས་དང་
བྲལ་བའི་སེམས་སྙོམས་པར་སྒྲུབ། །དེ་རྗེས་ནམ་མཁའི་མཐའ་ཁྱབ་ཀྱི་སེམས་ཅན་
ཐམས་ཅད་མར་ཤེས་ཚུལ་རིགས་ལམ་དྲི་མ་མེད་པ་ནས་དྲངས་ཏེ། ངེས་པ་བསྐྱེད་
དུ་གཞུག །དེ་ནས་དྲིན་དྲན་པ། དྲིན་གཟོ་བ་རྣམས་ཀྱིས་སེམས་ཅན་རྣམས་ལ་གཅེས་
ཤིང་། ཡིད་དུ་འོང་བའི་རྣམ་པ་ཅན་དུ་བསྒོམས། དེ་ནས་མར་གྱུར་པའི་སེམས་
ཅན་ཐམས་ཅད་གནས་སྐབས་དང་མཐར་ཐུག་གི་བདེ་བས་ཕོངས་ཚུལ་ལེགས་པར་
བསམས་ནས། བདེ་བ་དང་འཕྲད་ན་ཅི་མ་རུང་། འཕྲད་པར་གྱུར་ཅིག་ཅི་ནས་ཀྱང་
འཕྲད་པར་བྱའོ། །ཞེས་བྱམས་པ་བསྒོམ། དེ་ལྟར་མར་གྱུར་པའི་སེམས་ཅན་ཐམས་
ཅད་བདེ་བ་མེད་པ་ཙམ་དུ་མ་ཟད་སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ།
ཁྱབ་པ་འདུ་བྱེད་ཀྱི་སྡུག་བསྔལ་རྣམས་ཀྱིས་སྒོ་དུ་མ་ནས་མནར་ཚུལ་ཤུགས་དྲག་ལ་
བརྟན་པར་བསམ་ནས་དེ་དག་སྡུག་བསྔལ་རྒྱུ་དང་བཅས་པ་དང་བྲལ་ན་ཅི་མ་རུང༌། བྲལ་
བར་གྱུར་ཅིག །ཅི་ནས་ཀྱང་བྲལ་བར་བྱའོ། །སྙམ་དུ་བསམ་ཞིང་། དེ་ལྟར་བདེ་བ་
དང་མི་ལྡན་པའི་སེམས་ཅན་དེ་ཐམས་ཅད། བདེ་བ་དང་ལྡན་པ་ཞིག་བདག་གིས་བྱའོ།།
སྡུག་བསྔལ་གྱིས་མནར་བའི་མ་རྒན་སེམས་ཅན་དེ་ཐམས་ཅད་སྡུག་བསྔལ་དང་བྲལ་
བ་ཞིག་བདག་གིས་བྱའོ། །མདོར་ན་སེམས་ཅན་ཐམས་ཅད་སྒྲིབ་གཉིས་བག་ཆགས་
དང་བཅས་པ་སྤངས་པའི་མི་གནས་པའི་མྱ་ངན་ལས་འདས་པའི་གོ་འཕང་ཐོབ་པ་ཞིག་
བདག་གིས་བྱའོ་ཞེས་པའི་གཞན་དོན་དོན་གཉེར་གྱི་བློ་བསྐྱེད་འཇུག་པའམ། ཡང་
ན་བདག་གཅེས་འཛིན་གྱི་ཉེས་དམིགས་སྒོ་དུ་མ་ནས་བསམ་སྟེ། རང་ཡལ་བར་འདོར་
ཞིང༌། གཞན་གཅེས་འཛིན་གྱི་ཕན་ཡོན་རྣམ་གྲངས་མཐའ་ཡས་པའི་སྒོ་ནས་བསམ་
སྟེ༑ གཞན་ཡལ་བར་འདོར་བའི་བློ་རྒྱུད་ལ་སྐྱེ་བ་བཀག་ནས་གཞན་ལ་རང་བཞིན་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཇ》
དུ་གཅེས་པར་འཛིན་པའི་བློ་ཅི་སྐྱེ་བྱས་ནས་གཏོང་ལེན་གཉིས་ལ་གོམས་པར་བྱས་
པའི་གཞན་དོན་དོན་གཉེར་གྱི་བསམ་པ་བསྐྱེད་དགོས་ཏེ། ཇོ་བོ་ཆེན་པོའི་ཞལ་ནས།
དེ་ནས་སེམས་ཅན་ཐམས་ཅད་ལ། །བྱམས་པའི་སེམས་ནི་སྔོན་འགྲོ་བས། །ངན་
སོང་གསུམ་དང་སྐྱེ་སོགས་དང་། །འཆི་འཕོ་སོགས་ཀྱིས་སྡུག་བསྔལ་བའི། །འགྲོ་
བ་མ་ལུས་ལ་བལྟས་པས། །སྡུག་བསྔལ་སྡུག་བསྔལ་རྒྱུ་བཅས་ལས། །འགྲོ་བ་
ཐར་པ་འདོད་པ་ཡིས། །ཞེས་པས་བསྟན་པར་བཤད། །བྱང་ཆུབ་དོན་གཉེར་གྱི་བློ་
བསྐྱེད་པ་ནི། དེ་ལྟར་སེམས་ཅན་གྱི་ཕན་བདེ་སྒྲུབ་པར་ཁས་བླངས་དམ་བཅས་ཀྱང་།
རང་གི་གནས་སྐབས་འདི་ལྟ་བུས་ནི་སེམས་ཅན་གྱི་དོན་ཕར་ཞོག །རང་དོན་ཙམ་
ཡང་མི་ནུས་པར་འདུག །ཚངས་དབང་སོགས་འཇིག་རྟེན་པའི་ལྷ་མཐུ་བོ་ཆེའི་གོ་འཕང་
ཐོབ་ནའང་ལས་ཉོན་གྱི་གཞན་དབང་ཅན་ཡིན་པས་གཞན་དོན་བསྒྲུབ་པའི་ནུས་པ་མི་
འདུག་ན་ཉན་རང་བདག་ཉིད་ཆེན་པོའི་གོ་འཕང་ཐོབ་ནའང་། ཡོན་ཏན་རྫོགས་པ་
དང་སྐྱོན་ཕྱོགས་རེ་བ་ཡིན་པས། རང་དོན་ཡང་མཐར་མ་ཕྱིན་ན། གཞན་དོན་རྫོགས་
པར་བྱ་བ་ག་ལ་ནུས་ཏེ། རྒྱལ་སྲས་རིན་པོ་ཆེས། རང་ཡང་འཁོར་བའི་བཙོན་རར་
བཅིངས་པའི་ཕྱིར། །འཇིག་རྟེན་ལྷ་ཡིས་སུ་ཞིག་སྐྱོབ་པར་ནུས། །ཞེས་པ་དང་།
ཕར་ཕྱིན་བསྡུས་པ་ལས། འཇིག་རྟེན་དོན་སྒྲུབ་ཚུལ་ལ་མཐུ་མེད་པའི། །ཐེག་པ་
གཉིས་པོ་གཏན་དུ་སྤང་བྱ་ཞིང་། །ཐུབ་ཆེན་རྒྱལ་བ་སྙིང་རྗེའི་བསྟན་པ་ལ། །གཞན་
ཕན་རོ་གཅིག་དེ་དག་དེ་རྗེས་འཇུག །ཅེས་གསུངས། སངས་རྒྱས་ནི་རང་ཉིད་ཞི་
ཞིང་དུལ་བའི་གོ་འཕང་བརྙེས། གཞན་འཁོར་བ་དང་ངན་སོང་གི་འཇིགས་པ་ལས་
སྒྲོལ་བའི་ཐབས་ལ་མཁས། ཐུགས་རྗེ་ཆེན་པོས་སེམས་ཅན་ཀུན་ལ་ཉེ་རིང་མེད་པར་
ཕན་བཏགས་པ་དང་། མ་བཏགས་པ་ཐམས་ཅད་ཀྱི་དོན་རྒྱུན་ཆད་མེད་པར་མཛད་པ་
སོགས་ཀྱི་ཁྱད་ཆོས་ནི་སངས་རྒྱས་ཁོ་ནར་ཡོད་ཅིང༌། གཞན་ཡང་སྐུ་མཚན་དཔེ་

སྨོན་སེམས་ཆོ་གས་འཛིན་ཚུལ།
《ཇ》 __ 39
གསལ་རྫོགས་ཀྱི་སྤྲས་ཤིང་། མཐོང་ན་མི་མཐུན་པ་མེད་པ། སྐུ་ལས་འོད་ཟེར་སྣ་
རེ་སྤྲོས་པ་དང་། མཐོང་ཐོས་དྲན་རེག་ཐམས་ཅད་ཀྱང་། གནས་སྐབས་དང་མཐར་
ཐུག་གི་བདེ་བ་ལ་འགོད་པའི་ནུས་པ་དང་ལྡན་ཞིང་། གསུང་དབྱངས་ཡན་ལག་དྲུག་
ཅུའི་དབྱངས་ཅན། ཁམས་གསུམ་གྱི་སེམས་ཅན་རྣམས་ཀྱིས་དུས་གཅིག་ཏུ་དྲི་བ་མི་
འདྲ་བ་སྣ་ཚོགས་ཞུས་ཀྱང་། སྐད་ཅིག་གཅིག་གིས་དོན་ཐམས་ཅད་ཐུགས་སུ་ཆུད་
ཅིང་། དྲི་བ་གཅིག་གིས་ལན་བཏབ་པའི་དྲིས་ལན་འགྲོ་བ་རང་རང་སོ་སོའི་སྐད་དུ་
ཤར་ནས། ཐེ་ཚོམ་ཅིག་ཆར་དུ་སེལ་བར་ནུས་པ། གསུང་གི་ཆོས་ཚིགས་བཅད་
གཅིག་བསྟན་པས་ཀྱང་། འགྲོ་བ་མང་པོ་སྨིན་གྲོལ་གྱི་ལམ་ལ་སྐད་ཅིག་ཉིད་ལ་འགོད་
པར་མཛད་ཅིང་། ཐུགས་ཀྱི་སེམས་ཅན་རྣམས་ཀྱི་ཁམས་དང་བསམ་པ་དང་། བག་
ལ་ཉལ་སོགས། 
ཤེས་བྱའི་ཡུལ་ཐམས་ཅད་ཆགས་ཐོགས་མེད་པར་མངོན་སུམ་དུ་
ཅིག་ཆར་དུ་གཟིགས་ཤིང་ཤེས། ཐུགས་བསྐྱེད་པ་ཙམ་གྱིས་ཀྱང་། མཐའ་ཡས་པའི་
འགྲོ་བའི་རེ་བ་སྐོང་བ། ཐུགས་རྗེ་ཆེན་པོ་གཞན་གྱི་དབང་དུ་སོང་བས་ནམ་མཁའི་
མཐས་ཁྱབ་ཀྱི་འགྲོ་བ་རྣམས་ལ་དུས་རྟག་ཏུ་རྒྱུན་མི་ཆད་ཀྱི་གཟིགས་པ་ལྷུར་མཛད་
པར་ནུས་པས་ཡིད་བཞིན་གྱི་ནོར་བུ་དང་། དཔག་བསམ་གྱི་ཤིང་བཞིན་དུ་འབད་རྩོལ་
གྱི་མཚན་མས་གཡོ་བ་མེད་པར་ལྷུན་གྱི་གྲུབ་པ་དང་རྒྱུན་མི་ཆད་པའི་མཛད་པ་བཟང་
པོ་འཁོར་བ་མ་སྟོང་བར་དུ་རྒྱུན་མི་ཆད་པ་ཡིན་པས་དེ་ལྟར་ན། གཞན་དོན་མཐར་
ཕྱིན་པ་ཞིག་འདོད་ན། སངས་རྒྱས་ཀྱི་གོ་འཕང་མ་ཐོབ་པའི་ཐབས་མི་འདུག་སྙམ་
དུ་བསམ་ཞིང་། དེར་མ་ཟད་རང་དོན་ཡང་མཐར་ཕྱིན་པ། སངས་རྒྱས་ཉག་གཅིག་
མིན་པ་གཞན་ལ་མི་འདུག་པས་བདག་གིས་སེམས་ཅན་ཐམས་ཅད་ཀྱི་དོན་དུ། སངས་
རྒྱས་ཀྱི་གོ་འཕང་ཐོབ་པ་ཅི་ནས་ཀྱང་བྱེད། དེའི་ཕྱིར་དུ་སྨོན་སེམས་ཆོ་གས་བཟུང་
སྙམ་པའི་བསམ་པ་སྤྱི་དང་བྱེ་བྲག་ཏུ། ལམ་སྒྲོན་ལས། ལྡོག་པ་མེད་པར་དམ་འཆའ་

40 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
 - --- 《ཇ》
བའི། །བྱང་ཆུབ་སེམས་ནི་བསྐྱེད་པར་བྱ། །ཞེས་གསུངས་པ་ལྟར། གཞན་དོན་དུ་
སངས་རྒྱས་ཐོབ་པར་བྱའོ། །སྙམ་པའི་སེམས་བསྐྱེད་པ་ཙམ་གྱིས་མི་ཆོག་དེ་འདྲའི་
སེམས་བསྐྱེད་པ་ལ་ཆེད་དུ་དམིགས་ནས་བྱང་ཆུབ་མ་ཐོབ་བར་དུ་སྲོག་ལ་བབ་ཀྱང་མི་
བཏང་ངོ་སྙམ་དུ་དམ་འཆའ་བ་ཡིན་ཅིང་། དེ་འདྲའི་དམ་བཅའ་དེ་འོག་ནས་འབྱུང་
བས། སྨོན་སེམས་ཀྱི་བསླབ་བྱ་ལ་བསླབ་མི་ནུས་པ་རྣམས་ཀྱིས་མི་བྱ་ལ། སེམས་
ཅན་གྱི་དོན་དུ་སངས་རྒྱས་ཐོབ་འདོད་ཀྱི་བསམ་པ་ཙམ་ཆོ་གའི་སྒོ་ནས་བསྐྱེད་ན་ནི། བསླབ་
བྱ་ལ་བསླབ་མི་ནུས་པ་རྣམས་ཀྱིས་ཀྱང་བྱས་ཆོག་པའི་བརྡའ་འཕྲོད་པར་བྱས་ལ། སྤྱོད་
ལམ་པུས་མོ་གཡས་པའི་ལྷ་ང་ས་ལ་བཙུགས། ལུས་ཙོག་པར་དུ་འདུག །ལག་པ་
གཉིས་ཐལ་མོ་སྙིང་ཁར་སྦྱར་བླ་མ་ལ་སྟོན་པའི་འདུ་ཤེས་དང་སེམས་ཅན་ཐམས་ཅད་
ལ་བྱམས་པ་དང་། སྙིང་རྗེ་ཆེན་པོའི་ངང་ནས། རང་གཞན་སྣང་སྲིད་འཁོར་འདས་
ཀྱི་ཆོས་ཐམས་ཅད་སྒྲ་མའི་རྟ་གླང་དང་འདྲ་བར་སྣང་ཡང་བདེན་པས་སྟོང་པའི་ཚུལ་
ལ་ངེས་ཤེས་དྲག་པོ་དྲངས་ཏེ། བདེན་མེད་སྒྱུ་མ་ལྟ་བུའི་ངང་ནས། འདིའི་རྗེས་
ཟློས་བྱེད་དུ་གཞུག །ཕྱོགས་བཅུ་ན་བཞུགས་པའི་སངས་རྒྱས་དང་། བྱང་ཆུབ་སེམས་
དཔའ་ཐམས་ཅད་བདག་ལ་དགོངས་སུ་གསོལ། སློབ་དཔོན་བདག་ལ་དགོངས་སུ་
གསོལ། བདག་མིང་འདི་ཞེས་བགྱི་བའི་སྐྱེ་བ་འདི་དང་། སྐྱེ་བ་གཞན་དག་ཏུ་སྦྱིན་
པའི་རང་བཞིན་དང༌། ཚུལ་ཁྲིམས་ཀྱི་རང་བཞིན་གྱི་དགེ་བའི་རྩ་བ་བདག་གིས་བགྱིས་
པ་དང་། བགྱིད་དུ་སྩལ་བ་དང་། བགྱིས་པ་ལ་རྗེས་སུ་ཡི་རང་བའི་དགེ་བའི་རྩ་བ་
དེས་ཇི་ལྟར་སྔོན་གྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་རྣམས་དང༌། ས་ཆེན་པོར་རབ་ཏུ་བཞུགས་པའི་བྱང་ཆུབ་སེམས་དཔའ་ཆེན་པོ་
རྣམས་ཀྱིས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་པར་
མཛད་པ་དེ་བཞིན་དུ། བདག་མིང་འདི་ཞེས་བགྱི་བས། དུས་དེང་ནས་བཟུང་སྟེ །

སྨོན་སེམས་ཆོ་གས་འཛིན་ཚུལ།
《ཇ》 
ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་སེམས་བསྐྱེད་པར་བགྱིའོ། །སེམས་ཅན་མ་བསྒྲལ་བ་རྣམས་བསྒྲལ་བར་
བགྱིའོ། །མ་གྲོལ་བ་རྣམས་གྲོལ་བར་བགྱིའོ། །དབུགས་མ་ཕྱིན་པ་རྣམས་དབུགས་
དབྱུང་བར་བགྱིའོ། །ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་
འདས་པར་བགྱིའོ། །དེའི་དོན་ལ། ཤར་ལ་སོགས་པའི་ཕྱོགས་བཅུའི་འཇིག་རྟེན་
གྱི་ཁམས་ན་བཞུགས་པའི་སངས་རྒྱས་དུས་གསུམ་གྱིས་བསྡུས་པ་དང་། ས་དང་པོ་
ལ་སོགས་པ་ལ་བཞུགས་པའི་བྱང་ཆུབ་སེམས་དཔའ་མ་ལུས་པ་དང༌། རང་ལ་ཆོས་
སྟོན་པའི་སློབ་དཔོན་རྣམས་ཀྱིས་ཐུགས་བརྩེ་བས་ཉེ་བར་དགོངས་ཏེ། བདག་གི་ཚིག་
འདི་ཡང་དག་པར་གསན་དུ་གསོལ། ཞེས་སྙན་གསན་ཕབ་ནས། བདག་མིང་འདི་
ཞེས་བགྱི་བའི། ཞེས། ཁ་ཡངས་སུ་མ་བཏང་བར་རང་གི་མིང་ནས་དངོས་སུ་སྨོས་
པའི། སེམས་བསྐྱེད་ཆོ་གས་འཛིན་པའི་དུས་སུ། ཤུགས་དྲག་དང༌། བསྲུང་བའི་
དུས་སུ། ངོ་ཚ་ཁྲེལ་ཡོད་ལ་སོགས་པ་སྐྱེ་སླ་བར་ཡོད་པས། རང་གི་མིང་ནས་དངོས་
སུ་སྨོས་ནས། ད་ལྟའི་སྐྱེ་བ་འདི་དང་འཁོར་བ་ཐོག་མ་མེད་པ་ནས། སྐྱེ་བ་བསམ་
གྱིས་མི་ཁྱབ་པ་ཞིག་བླངས་པའི་གནས་སྐབས་ཀྱི་སྐྱེ་བ་གཞན་དག་ཏུ་ཆོས་དང་ཟང་
ཟིང་མི་འཇི 
གས་པའི་སྦྱིན་པ་ལ་སོགས་པའི་དགེ་བའི་རྩ་བ་དང་བཅས་མཚམས་དང་
རང་བཞིན་གྱི་ཁ་ན་མ་ཐོ་བ་རྣམས་སྒོ་གསུམ་གྱིས་ཚུལ་བཞིན་དུ་བསྡོམ་པའི་ཚུལ་ཁྲིམས་
ཀྱི་རང་བཞིན་དང༌། ཞི་གནས་ལྷག་མཐོང་སོགས་སྒོམ་པའི་རང་བཞིན་གྱིས་དགེ་
བའི་རྩ་བ་རྣམས་དང་། དེ་ལས་གཞན་པའི་འབྲས་བུ་ཡིད་དུ་འོང་བ་རྣམ་པར་དཀར་
བ་འབའ་ཞིག་སྦྱིན་པའི་དགེ་བའི་རྩ་བ་ཆོ་ག་ལེན་པ་པོ་བདག་གིས་དངོས་སུ་བགྱིས་
པ་དང༌། གཞན་ལ་བསྐུལ་ནས་བགྱིད་དུ་བསྩལ་བ་སྟེ་བགྱིད་དུ་འཇུག་པ་དང་། རང་
གཞན་གཉིས་ཀས་དགེ་བ་བགྱིས་པ་ལ། རྗེས་སུ་ཡི་རང་བའི་དགེ་བའི་རྩ་བ་དེས།

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ཇི་ལྟར་ཏེ་དཔེར་ན་སྔོན་བྱོན་གྱི་ཆོས་ཐམས་ཅད་ཀྱི་དེ་བཞིན་ཉིད་ཇི་ལྟ་བ་བཞིན་དུ་གཤེགས་
ཤིང་བདུད་བཞིའི་དགྲ་མ་ལུས་པ་སླར་སྐྱེ་མི་རུང་གི་ཆོས་ཅན་དུ་བྱས་ནས་བཅོམ་པ་དང་།
སྟོབས་དང་མི་འཇིགས་པ་སོགས་ཡོན་ཏན་གྱི་ཚོགས་རང་རྒྱུད་ལ་ཡང་དག་པར་རྫོགས་
པ་དང་། ཉོན་མོངས་ཅན་དང་ཉོན་མོངས་ཅན་མ་ཡིན་པའི་གཉིད་ལས་སངས་ཤིང་
དེ་ཁོ་ན་ཉིད་སོགས་ཤེས་བྱ་ལ་བློ་གྲོས་ཐོགས་མེད་དུ་རྒྱས་པ་རྣམས་དང་། ས་དང་
པོ་རབ་ཏུ་དགའ་བ་ནས། བཅུ་པ་ཆོས་ཀྱི་སྤྲིན་གྱི་བར་གྱི་ས་ཆེན་པོ་ལ་གནས་པའི་
རང་གཞན་གྱི་དོན་ལ་དཔའ་བའི་བྱང་ཆུབ་སེམས་དཔའ་ཆེན་པོ་རྣམས་ཀྱིས་འདིའི་གོང་
ནའམ་བླ་ན་གཞན་མེད་པའི་ཡང་དག་པར་རྫོགས་པའི་བྱང་ཆུབ་ཏུ་ཐུགས་ངེས་པར་
རམ། གདོན་མི་ཟ་བར་བསྐྱེད་པར་མཛད་པའི་འབྲས་བུ་བྱང་ཆུབ་ཀྱང་ཐོབ་ངེས་པ་
དེ་བཞིན་དུ། བདག་མིང་འདི་ཞེས་བགྱི་བས་དུས་སྨོན་སེམས་ཆོ་གས་འཛིན་པའི་
སྐབས་འདི་ནས་བཟུང་སྟེ། གནས་སྐབས་གཞན་དུ་མི་འགྱུར་བ། ཇི་སྲིད་རྟོགས་
པ་བྱང་ཆུབ་སྙིང་པོ་ལ་མཆིས་ཀྱི་བར་དུ། བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ཏུ་གདོན་མི་ཟ་བར་སེམས་བསྐྱེད་པར་བགྱིའོ། །དེ་ལྟ་བུའི་བྱང་ཆུབ་སེམས་བསྐྱེད་
ནས། ཅི་བྱེད་ན། དམ་བཅའ་བཞིའི་དོན་ནི། དགེ་བའི་བཤེས་གཉེན་ཤ་ར་བ་ཆེན་
པོའི་གསུང་ལས། ཉན་ཐོས་ཀྱི་དབང་དུ་བྱས་ན། འབྲས་བུ་བཞི་ལ་སྦྱར་ནས་བཤད་
དགོས་པས། རྒྱུན་ཞུགས་ཀྱི་འབྲས་བུ་ཐོབ་ན། འཇིག་རྟེན་ཐམས་ཅད་ལས་བརྒལ་
བས། སེམས་ཅན་མ་བསྒྲལ་བ་རྣམས་བསྒྲལ་བར་བགྱིའོ། །ཞེས་པའི་དོན་དང་།
ཕྱིར་འོང་ཐོབ་ན་འདོད་ཉོན་ཕལ་ཆེར་ལས་གྲོལ་འགྲོ་བས། མ་གྲོལ་བ་རྣམས་གྲོལ་
བར་བགྱིའོ། །ཞེས་པའི་དོན་དང་། ཕྱིར་མི་འོང་ཐོབ་ན་འདོད་ཉོན་ཐམས་ཅད་སྤངས་
པའི་དབུགས་འབྱིན་ནུས་པས། དབུགས་མ་དབྱུང་བ་རྣམས་དབྱུང་བར་བགྱིའོ། །ཞེས་
པའི་དོན་དང་། དགྲ་བཅོམ་པ་ཐོབ་ན། མྱ་ངན་ཁམས་གསུམ་པའི་ཉོན་མོངས་ཐམས་

སྨོན་སེམས་ཆོ་གས་འཛིན་ཚུལ།
《ཇ》 
ཁ་- --
ཅད་ལས་འདས་པས་ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་
འདའ་བར་བགྱིད་པའི་དོན་དུ་གསུངས། ཐེག་ཆེན་གྱི་དབང་དུ་བྱས་ན། ས་དང་པོ་
ཐོབ་ནས་འཇིག་རྟེན་ལས་བརྒལ་བས་དམ་བཅའ་དང་པོའི་དོན་དང་། བདུན་པ་ཐོབ་
པ་ནས་མཚན་མའི་འཆིང་བ་ལས་གྲོལ་བས། དམ་བཅའ་གཉིས་པའི་དོན་དང་། དགུ་
པ་ས་གསུམ་ཐོབ་པ་ན་མཚན་མ་མེད་ཅིང༌། ལྷུན་གྱིས་གྲུབ་པའི་དབུགས་འབྱིན་ནུས་
པས་ན། དམ་བཅའ་གསུམ་པའི་དོན་དང་། སངས་རྒྱས་ན་མྱ་ངན་གྱི་གནས་སུ་གྱུར་
བའི་སྤང་བྱ་ཐམས་ཅད་ལས་འདས་པས་ན། དམ་བཅའ་བཞི་པའི་དོན་ཡིན་པར་བཤད།
མཆིམས་ཐམས་ཅད་མཁྱེན་པ་ནི། བདེན་པ་བཞི་དང་སྦྱོར་བ་མཛད་དེ། དེ་ཡང་
སྡུག་བསྔལ་གྱི་ཆུ་བོ་ལས་མ་བརྒལ་བ། དེ་ལས་བསྒྲལ་བ་ཀུན་འབྱུང་གི་འཆིང་བ་
ལས་མ་གྲོལ་བ་དེ་ལས་གྲོལ་བ་དང༌། བདག་ལྟས་དབུགས་མ་ཕྱུང་བ་ལམ་བདེན་
གྱིས་དབུགས་དབྱུང་བ་དང༌། རྣམ་རྟོག་གིས་མྱ་ངན་ལས་མ་འདས་པ། འགོག་པའི་
བདེན་པས་མྱ་ངན་ལས་འདའ་བར་མཛད་པ། རིམ་པ་བཞིན་དུ་དམ་བཅའ་བཞིའི་དོན་
ཡིན་གསུངས། རྗེ་རིན་པོ་ཆེས་བྱང་ཆུབ་གཞུང་ལམ་དུ་འཇུག་སྡོམ་ལེན་པའི་སྐབས་
སུ་བཤད་པ་ནི་འདི་ལྟར་ཡིན་ཏེ ། ཉོན་སྒྲིབ་ལས་མ་བརྒལ་བར་སེམས་ཅན་རྣམས་
ཉོན་སྒྲིབ་ཀྱི་འཆིང་བ་ལས་བསྒྲལ་བ་དང༌། ཉོན་སྒྲིབ་ལས་གྲོལ་ཀྱང་ཤེས་སྒྲིབ་ལས་
མ་གྲོལ་བ་རྣམས་ཤེས་སྒྲིབ་ལས་གྲོལ་བ་དང༌། སྡུག་བསྔལ་གྱིས་དབུགས་མ་ཕྱིན་
པ་རྣམས་སྡུག་བསྔལ་ལས་བསྒྲལ་ཏེ་དབུགས་ཕྱིན་པ་དང༌། ཡོངས་སུ་མྱ་ངན་ལས་
མ་འདས་པ་རྣམས་མི་གནས་པའི་མྱང་འདས་ལ་འགོད་པར་བྱའོ། །ཞེས་པའི་དོན་
དུ༑ སློབ་དཔོན་བྷ་ཝ་བྷ་དྲས་བཤད་ཅིང་། ཞེས་གསུངས་སོ། །དེ་ལྟར་གོང་གི་དོན་
རྣམས་སློབ་མ་རྣམས་ཀྱི་རྒྱུད་ལ་ངེས་སུ་བཅུག་ནས་རྗེས་ཟློས་ལན་ཕྱི་མ་གཉིས་བྱེད་
དུ་འཇུག་སྟེ། ལན་གསུམ་བྱས་པའི་མཐར་སྐྱེ་བ་ཡིན་ནོ། །སློབ་དཔོན་མཚན་ཉིད་

44 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། _ _ _ 《ཇ》
དང་ལྡན་པ་མ་རྙེ ད་ན། ཇོ་བོས་མཛད་པའི་སེམས་བསྐྱེད་ཀྱི་ཆོ་ག་ལས། དེ་ལྟར་
སློབ་དཔོན་མེད་ཀྱང་། བདག་ཉིད་བྱང་ཆུབ་ཏུ་སེམས་བསྐྱེད་པའི་ཆོ་ག་ནི། དེ་བཞིན་
གཤེགས་པ་ཤཱཀྱ་ཐུབ་པ་དང༌། ཕྱོགས་བཅུའི་དེ་བཞིན་གཤེགས་པ་ཐམས་ཅད་ཡིད་
ལ་བསམ་སྟེ། ཕྱག་འཚལ་བ་དང༌། མཆོད་པའི་ཆོ་ག་ལ་སོགས་པ་བྱས་ནས་གསོལ་
བ་གདབ། སློབ་དཔོན་ཞེས་པའི་ཚིག་སྤངས་པའི་སྐྱབས་སུ་འགྲོ་བ་ལ་སོགས་པའི་
གོ་རིམ་གོང་མ་བཞིན་དུ་བྱའོ། །ཞེས་གསུངས་པའི་དོན་ལྟར་ཉམས་སུ་བླང་བར་
བྱའོ། །གསུམ་པ་མཇུག་གི་ཆོ་ག་ནི། སློབ་དཔོན་གྱིས་སྨོན་སེམས་ཀྱི་བསླབ་བྱ་
རྣམས། སློབ་མ་རྣམས་ལ་བརྗོད་དགོས་པ་ཡིན་པས། དེ་ཡང་། ཚེ་འདིར་སེམས་
བསྐྱེད་མི་ཉམས་ཤིང་། གོང་འཕེལ་དུ་འགྲོ་བའི་རྒྱུ་ལ་སློབ་པ་དང་། སྐྱེ་བ་གཞན་
དུའང་སེམས་དེ་མངོན་དུ་འགྱུར་བའི་ཐབས་ལ་བསླབ་པའོ། །དང་པོ་ལ་བཞི་ལས།
ཕན་ཡོན་དྲན་པ་ལ་བསླབ་པ་ནི་གཞན་ལས་ཉན་ནམ། སྤྱོད་འཇུག་ལས། འདི་ཡི་
ཕན་ཡོན་ཤིན་ཏུ་ཚད་མེད་པ། །བྱམས་མགོན་བློ་དང་ལྡན་པས་ནོར་བཟང་བཤད། །ཞེས་
པ་དང་། དེ་ལྟར་སྨོན་པའི་སེམས་དག་ནི། བསྐྱེད་པའི་ཡོན་ཏན་གང་ཡིན་པ། །དེ་
ནི་སྡོང་པོ་བཀོད་པ་ཡི། །མདོ་ལས་བྱམས་པས་རབ་ཏུ་བཤད། །ཅེས་གསུངས་པ་
ལྟར། སྡོང་པོ་བཀོད་པའི་མདོ་ལས་རྒྱས་པར་གསུངས་པ་རྣམས་བཤད་ནས་ངེས་པ་
བསྐྱེད་དུ་འཇུག་ན་རབ། དེ་ལྟར་མིན་ན། བྱང་ཆུབ་ཀྱི་སེམས་ནི་སངས་རྒྱས་ཀྱི་
ཆོས་ཀྱི་ས་བོན་ལྟ་བུའོ། །ཞེས་པ་ནས། འགྲོ་བ་ལྷ་དང་མི་དང་བཅས་པ་ཐམས་ཅད་
ཀྱིས་མཆོད་པའི་ཕྱིར་མཆོད་རྟེན་ལྟ་བུ་ཞེས་པའི་བར་གྱི་བསླབ་བཏུས་ནས་དཔེ་བཅུ་
དྲུག་དྲངས་པ་རྣམས་ཀྱི་དོན་རྣམས་ཡིད་ལ་ངེས་པར་བྱེད་དུ་བཅུག །བྱང་ས་ནས་གསུངས་
པའི་ཕན་ཡོན་ནི་གཉིས་སུ་གསུངས་ཏེ་ཞིང་དམ་པར་འགྱུར་བ་དང་། གནོད་པ་མེད་
པའི་བསོད་ནམས་ཡོངས་སུ་འཛིན་པའི་ཕན་ཡོན་གཉིས་བཤད། དང་པོ་ལ། སྤྱོད་

སྨོན་སེམས་ཆོ་གས་འཛིན་ཚུལ།
-- --- ག ---- - - 
འཇུག་ལས། བྱང་ཆུབ་སེམས་བསྐྱེད་གྱུར་ན་སྐད་ཅིག་གིས། །འཁོར་བའི་བཙོན་
རར་བསྡམས་པའི་ཉམ་ཐག་རྣམས། བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་།།
འཇིག་རྟེན་ལྷ་མིར་བཅས་པས་ཕྱག་བྱར་འགྱུར། །ཞེས་གསུངས་པ་ལྟར། འཇིག་
རྟེན་ཐམས་ཅད་ཀྱི་མཆོད་པའི་གནས་སུ་འགྱུར་བ་དང་། དགྲ་བཅོམ་པ་རྣམས་ཀྱང་
རིགས་ཀྱི་སྒོ་ནས་ཟིལ་གྱིས་གནོན་ནུས་པའི། བླ་མ་འམ་གོང་མར་འགྱུར་བ་དང་།
དུད་འགྲོ་ལ་ཟན་ཆང་གཅིག་སྦྱིན་པ་ཙམ་གྱིས། །དགེ་བ་ཆུང་ངུ་ཞིག་བྱས་ཀྱང་འབྲས་
བུ་མཐའ་ཡས་པ་འབྱིན་ཅིང་། གནས་སྐབས་སུ་འབྲས་བུ་འབྱིན་པར་མ་ཟད། བྱང་
ཆུབ་མ་ཐོབ་ཀྱི་བར་དུ། གོང་འཕེལ་དུ་འགྲོ་བའི་ཕན་ཡོན་ཡོད་དེ། སྤྱོད་འཇུག་
ལས། དགེ་བ་གཞན་ཀུན་ཆུ་ཤིང་བཞིན་དུ་ནི། །འབྲས་བུ་འབྱིན་ནས་ཟད་པར་འགྱུར་
པ་ཉིད། །བྱང་ཆུབ་སེམས་ཀྱི་ལྗོན་ཤིང་རྟག་པར་ཡང་། །འབྲས་བུ་འབྱིན་པས་མི་
ཟད་འཕེལ་བར་འགྱུར། །ཞེས་གསུངས། དེས་ན་འཇིག་རྟེན་སེམས་ཅན་རྣམས་
ཀྱི་གནས་སྐབས་དང༌། མཐར་ཐུག་གི་ཕན་བདེ་རྣམས་འབྱུང་བའི་གཞི་ཡིན་པས།
འཇིག་རྟེན་ཐམས་ཅད་བརྟེན་པའི་ས་ལྟ་བུ་ཡིན། སྐྱེ་དགུ་སེམས་ཅན་རྣམས་ཉམ་ང་
བའི་ཕྱོགས་ལས་སྐྱོབ་པའི་ཕ་དང་འདྲ་བར་གསུངས་ཤིང༌། གཉིས་པ་གནོད་པ་མེད་
པའི་བསོད་ནམས་ཡོངས་སུ་འཛིན་པ་ནི། བྱང་ཆུབ་སེམས་དཔའ་དེ་ལ་གནོད་སྦྱིན་
ལག་ན་རྡོ་རྗེ་ཉིས་སྟོང་གི་དུས་རྟག་ཏུ་བསྲུང་པས། གནས་སྐབས་ཇི་འདྲ་བ་ཞིག་
གི་སྐབས་སུ་ཡང་། མི་དང་མི་མ་ཡིན་སོགས་གནོད་བྱེད་རྣམས་ཀྱིས་འཚེ་བར་མི་
ནུས། བྱང་ཆུབ་ཀྱི་སེམས་ཡོད་ན་ནད་གདོན་ཞི་བ་སོགས་ཐུན་མོང་གི་དངོས་གྲུབ་
རྣམས་ཀྱང་ཚེགས་མེད་དུ་འགྲུབ་པ་དང༌། དེ་གང་དུ་གནས་པའི་ས་ཕྱོགས་དེར་མུ་
གེ་ནད་འཁྲུག་པ་སོགས་སྔར་བྱུང་བ་རྣམས་ཞི་བ་དང༌། ཕྱིན་ཆད་མི་འབྱུང་བར་འགྱུར་
རོ༑ ༑ཚེ་འཕོས་པའི་སྐྱེ་བ་གཞན་དུ་ཡང་ལུས་སེམས་དང་ས་ཕྱོགས་རྣམས་སུ་གནོད་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
པ་ཉུང་ཞིང་། ནད་མེད་པ་དང་སེམས་བསྐྱེད་པའི་མཐུས་ལུས་དང་སེམས་ཀྱི་གནས་
ངན་ལེན་རང་བཞིན་གྱིས་ཆུང་བ་དང་བཟོད་པ་དང་། དབང་པོ་དུལ་བས་ཚུར་གནོད་
བྱས་ལ་བཟོད་ཅིང་། གང་ཟག་གཞན་ལ་ཕར་གནོད་པ་མི་བྱེད་ལ། མི་ལ་སོགས་
པ་གཞན་གྱིས་གཞན་ལ་གཡུལ་འགྱེད་པ་ལ་སོགས་པའི་གནོད་པ་བྱེད་པ་མཐོང་ན་སེམས་
མི་དགའ་ཞིང་། ཡིད་འབྱུང་དྲག་པོ་སྐྱེ་བ་དང་། སྡུག་བསྔལ་སོགས་བྱུང་བ་ལ་མི་
བཟོད་པའི་ཁོང་ཁྲོ་བ་དང༌། གཞན་གྱི་ཕུན་ཚོགས་ལ་ཡིད་མི་དགའ་བའི་ཕྲག་དོག་
དང༌། རང་གི་སྐྱོན་མི་མངོན་པར་བྱེད་པའི་གཡོ་དང་། ཉེས་པ་བྱུང་བ་རྣམས་འཆབ་
པ་ལ་སོགས་པ་རྣམས་ཀྱང་བརྒྱ་ལམ་དུ་རེ ས་འགའ་ཙམ་ལས། མང་པོ་མི་སྐྱེ་ཞིང་
ལན་རེ་རེ་ཙམ་སྐྱེས་པ་རྣམས་ཀྱང་། ཤུགས་དྲག་པོ་མེད་ཅིང་རང་རྒྱུད་ལ་རྒྱུན་རིང་
དུ་གནས་པར་མི་འགྱུར་བ་དང༌། བྱང་ཆུབ་ཀྱི་སེམས་རིན་པོ་ཆེའི་མཐུས། ངན་
འགྲོར་སྐྱེ་བའི་རྒྱུ་སྡིག་པ་སྔར་བསགས་རྣམས་དག་ཅིང་། ཕྱིན་ཆད་སྡིག་པ་སོགས་
འཕྲོ་ཆད་པས་ངན་སོང་དུ་མི་སྐྱེ་ཞིང་། གལ་ཏེ་བྱང་སེམས་གཞན་ལ་ཁྲོས་པ་སོགས་
ཀྱི་བློ་སྐྱེས་ན་ཡང་སྡུག་བསྔལ་ཆུང་བ་དང་དུས་མྱུར་པོར་ཐར་པ། རང་ཉིད་ངན་སོང་
ལ་སྐྱེས་པ་དེས་རྐྱེན་བྱས་ནས། འཁོར་བ་ལ་ཤིན་ཏུ་སྐྱོ་ཞིང༌། གཞན་འཁོར་བ་ལ་
འཁྱམས་པ་རྣམས་ལ་ཡང་། སྙིང་རྗེ་ཆེན་པོ་ཤུགས་དྲག་སྐྱེ་བའི་རྒྱུར་འགྱུར་བ་ཡིན།
སྤྱོད་འཇུག་ལས། སྡིག་པ་སྟོབས་ཆེན་ཤིན་ཏུ་མི་ཟད་པ། །དེ་ནི་རྫོགས་པའི་བྱང་
ཆུབ་སེམས་ཉིད་ལས། །དགེ་གཞན་གང་གིས་ཟིལ་གྱིས་གནོན་པར་ནུས། །སྡིག་
པ་ཤིན་ཏུ་མི་བཟད་བྱས་ནས་ཡང་། །དཔའ་ལ་བརྟེན་ནས་འཇིགས་པ་ཆེན་པོ་ལྟར།།
གང་ལ་བརྟེན་ན་ཡུད་ཀྱིས་སྒྲོལ་འགྱུར་བའི། །དེ་ནི་བདག་ཅག་རྣམས་ཀྱིས་ཅིས་མི་
བརྟེན། །ཞེས་གསུངས། དེ་ལྟར་ཡིན་ན་དེ་ཉིད་ལས། གང་ཞིག་དེ་འདྲའི་རྒྱལ་
སྲས་སྦྱིན་བདག་ལ། །གལ་ཏེ་ངན་སེམས་སྐྱེད་པར་བྱེད་པ་དེ། །ངན་སེམས་བསྐྱེད་

སྨོན་སེམས་ཆོ་གས་འཛིན་ཚུལ།
《ཇ》
པའི་གྲངས་བཞིན་བསྐལ་པར་ནི། །དམྱལ་བར་གནས་པར་འགྱུར་ཞེས་ཐུབ་པས་
གསུངས། །ཞེས་གསུངས་པ་ཇི་ལྟར་དྲང་ཞེ་ན། དེ་ནི་གཉེན་པོ་བྱང་ཆུབ་ཀྱི་སེམས་
རྒྱུད་ལ་མི་ལྡན་པའི་གང་ཟག་གི་དབང་དུ་བྱས་ནས་གསུངས་པ་ཡིན་ནོ། །དེ་ལྟར་
མ་ཟད་སྐྱེ་བ་གཞན་དུ་བདེ་འགྲོ་ལྷ་མིའི་ནང་དུ་འདོད་པ་བཞིན་དུ་སྐྱེ་སྟེ། བདེ་འགྲོའི་
རྒྱུ་སྔར་བསགས་རྣམས་དེས་ཟིན་པའི་གོང་འཕེལ་དུ་འགྱུར་བ་དང་། གསར་དུ་གསོག་
པ་རྣམས་ཀྱང་ཀུན་སློང་དེས་ཟིན་པའི་དབང་གིས་གནས་སྐབས་སུ་ལྷ་མིའི་ནང་དུ་སྐྱེ་
ཞིང་། དེ་དག་གི་དབང་པོ་བྱས་ནས་གནས་ལུས་ལོངས་སྤྱོད་སོགས་ལ། ལོངས་
སྤྱད་པར་བྱས་ཀྱང་བྱང་ཆུབ་ཀྱི་སེམས་དེའི་དགེ་བའི་རྩ་བ་དེ་ལ་བྲི་བ་མེད་པར་གོང་
འཕེལ་དུ་འགྱུར་ཏེ། རྒྱལ་པོ་གསལ་རྒྱལ་ལ་གདམས་པ་ལས། རྒྱལ་པོ་ཆེན་པོ་
ཁྱོད་ཀྱི་སེམས་ཀྱི་དགེ་བའི་རྩ་བ་དེས། ལན་དུ་མར་ལྷ་ཡི་ནང་དུ་སྐྱེ། ལན་དུ་མར་
མི་ཡི་ནང་དུ་སྐྱེ། དེ་དག་གི་དབང་པོ་བྱེད་པར་འགྱུར་ཀྱང༌། ཁྱོད་ཀྱི་བྱང་ཆུབ་ཀྱི་
སེམས་ཀྱི་དགེ་བའི་རྩ་བ་དེ་ལ་བྲི་བ་དང་ཟད་པ་མི་མངོན་ནོ། །ཞེས་གསུངས་ཤིང་།
དེ་ནི་གནས་སྐབས་ཀྱི་ཕན་ཡོན་ཡིན་ལ། མཐར་ཐུག་གི་ཕན་ཡོན་ནི། ལྕགས་གསེར་
དུ་སྒྱུར་བྱེད་ཀྱི་རྩིས་ལྕགས་ཀྱི་ཁམས་ཟད་པར་བྱས་ཏེ། ལྕགས་གསེར་དུ་བསྒྱུར་བ་
ནི་རྩི་ཕལ་པ་ཡིན་ལ། བྱང་ཆུབ་ཀྱི་སེམས་ཀྱི་རྩི་ནི་མཆོག་ཏུ་གྱུར་པའི་རྩི་ཡིན་ཏེ་
འདིས་དྲངས་པའི་དགེ་བའི་རྩ་བ་རྣམས་ཀྱིས་ལས་ཉོན་གྱིས་བསྐྱེད་པའི་མི་གཙང་བའི་
ལུས་འདི་གཉེན་པོ་བསྐྱེད་པའི་སྟོ བས་ཀྱིས་སྤངས་ནས། རིན་པོ་ཆེའི་ཐང་གཞལ་
དུ་མེད་པའི་མཚན་དཔེས་བརྒྱན་པའི་རྒྱལ་བའི་སྐུ་སྒྲུབ་པར་བྱེད་པའི་གཙོ་བོ་ཡིན་པས་
འདི་དུས་ནམ་དུ་ཡང་གཏོང་བར་མི་བྱ་བརྟན་པར་བྱ་དགོས་ཏེ། སྤྱོད་འཇུག་ལས།
གསེར་འགྱུར་རྩི་ཡི་རྣམ་པ་མཆོག་ལྟ་བུ། ། མི་གཙང་ལུས་འདི་སྤངས་ནས་རྒྱལ་བའི་
སྐུ༑ ༑རིན་ཆེན་རིན་ཐང་མེད་པར་སྒྱུར་བྱེད་པའི། །བྱང་ཆུབ་སེམས་ཞེས་བྱ་བ་བརྟན་

48་
རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཇ》
པར་བཟུང་། །ཞེས་པ་དང་། ཤེས་རབ་རྣམ་དག་མངོན་སྒྲུབ་ཐེག་པའི་མཆོག །ཐུབ་
ཆེན་ཐམས་ཅད་མཁྱེན་པ་འདི་ལས་བྱུང་། །འདི་ནི་འཇིག་རྟེན་རྣམས་ཀྱི་མིག་བཞིན་
ཏེ༑ འོད་ལྡན་ཉི་མ་ཤར་བའི་མིག་དང་འདྲ། །ཞེས་པ་དང༌། སྤྱི་རྒྱུད་ལས། གསང་
བའི་བདག་པོ་ཐམས་ཅད་མཁྱེན་པའི་ཡེ་ཤེས་དེ་ནི་བྱང་ཆུབ་ཀྱི་སེམས་ལས་བྱུང་བ་ཡིན།།
སྙིང་རྗེའི་རྩ་བ་ནས་བྱུང་བ་ཡིན། ཐབས་ཀྱི་མཐར་ཕྱིན་པ་ཡིན་ནོ། །ཞེས་དང༌།
སྤྱོད་འཇུག་ལས། བསྐལ་པ་དུ་མར་རབ་དགོངས་མཛད་པ་ཡིས། །ཐུབ་དབང་རྣམས་
ཀྱིས་འདི་ཉིད་ཕན་པར་གཟིགས། །འདིས་ནི་དཔག་མེད་སྐྱེ་བོའི་ཚོགས་རྣམས་ཀྱི།།
བདེ་མཆོག་བདེ་བླག་ཉིད་དུ་ཐོབ་པར་བྱེད། །ཞེས་སོགས་དང་། འགྲོ་བའི་འཆི་
བདག་འཇོམས་བྱེད་པའི། །བདུད་རྩིའི་མཆོག་ཀྱང་འདི་ཉིད་ཡིན། །འགྲོ་བའི་ནད་
ཀུན་ཞི་བྱེད་པའི། །སྨན་གྱི་མཆོག་ཀྱང་འདི་ཉིད་ཡིན། །ཞེས་སོགས་རྒྱ་ཆེར་གསུངས་
ཤིང༌། མདོར་ན། བྱང་ཆུབ་མཆོག་ཏུ་སེམས་བསྐྱེད་པའི་ཕན་ཡོན་གཟུགས་ཅན་
གྱི་དངོས་པོར་གྲུབ་ན་ནམ་མཁའི་ཁམས་ལ་ཡང་མི་ཤོང་བ་ལྟ་བུ་དང་། སྐྱེས་བུ་ལ་
ལ་ཞིག་གིས་ཆུ་བོ་གངྒའི་བྱེ་མའི་གྲངས་དང་མཉམ་པའི་སངས་རྒྱས་ཀྱི་ཞིང་ཇི་སྙེད་
ཡོད་པར་རིན་པོ་ཆེ་སྣ་བདུན་གྱིས་བྱུར་བུར་བཀང་སྟེ། བསོད་ནམས་ཀྱི་ཞིང་ས་དམ་
པ་འཇིག་རྟེན་གྱི་མགོན་པོ་རྣམས་ལ་དང་བའི་སེམས་ཀྱིས་ཕུལ་བ་ལས་ཀྱང་། །སྐྱེས་
བུ་གཞན་འགའ་ཞིག་གིས་འཇིག་རྟེན་མགོན་པོའི་མདུན་དུ་ལག་གཉིས་ཐལ་མོ་སྦྱར་
ཏེ༑ གཞན་དོན་དུ་བྱང་ཆུབ་ཐོབ་འདོད་ཀྱིས་སེམས་ནི་བཏུལ་ན། གོང་མ་འདི་ལས་
ཕྱི་མ་འདི་མཆོད་པ་ཁྱད་པར་དུ་འཕགས་པ་ཡིན་པས། དེའི་བསོད་ནམས་ལ་མཐའ་
འདི་ཙམ་ཞེས་གསལ་མི་ནུས་སོ་ཞེས་གསུངས་ཏེ། ལམ་སྒྲོན་ལས། བྱང་ཆུབ་སེམས་
ཀྱི་བསོད་ནམས་གང་། །དེ་ལ་གལ་ཏེ་གཟུགས་མཆིས་ན། །ནམ་མཁའི་ཁམས་
ནི་ཀུན་བཀང་སྟེ། །དེ་ནི་དེ་བས་ལྷག་པར་འགྱུར། །གངྒའི་བྱེ་མའི་གྲངས་སྙེད་

སྨོན་སེམས་ཆོ་གས་འཛིན་ཚུལ། 49
ཀྱི༑ ༑སངས་རྒྱས་ཞིང་རྣམས་མི་གང་གིས། །རིན་ཆེན་དག་གིས་ཀུན་བཀང་སྟེ།།
འཇིག་རྟེན་མགོན་ལ་ཕུལ་བ་བས། །གང་གིས་ཐལ་མོ་སྦྱར་བགྱིས་ཏེ། །བྱང་ཆུབ་
ཏུ་ནི་སེམས་བཏུལ་ན། མཆོད་པ་འདི་ནི་ཁྱད་པར་འཕགས། །དེ་ལ་མཐའ་ནི་མ་
མཆིས་སོ། །ཞེས་གསུངས་པ་འདིའི་ཁུངས་དཔལ་བྱིན་གྱིས་ཞུས་པའི་མདོ་ན་བཞུགས་
ཡོད་གསུངས་ཤིང་། མདོ་དེ་ལས་ཇི་ལྟར་བཤད་ཅེ་ན། འདིར་བསྟན་བྱང་ཆུབ་སེམས་
ཀྱི་ཕན་ཡོན་རྒྱ་ཤིན་ཏུ་ཆེན་པོ་དང་ལྡན་པ་ཡིན་ཏེ། བྱང་ཆུབ་ཀྱི་སེམས་ཀྱི་བསོད་
ནམས་གང་ཡིན་པ་དེ་གཟུགས་སུ་མ་གྲུབ་མོད། གལ་ཏེ་དེ་ལ་གཟུགས་ཞིག་མཆིས་
ན་ཕྱོགས་བཅུའི་ནམ་མཁའི་ཁམས་ཀུན་བཀང་སྟེ། བྱུར་བུར་གཏམས་ན་ཕན་ཡོན་
དེ་ནི་ནམ་མཁའི་ཁམས་དེ་བས་ཀྱང་ལྷག་པ་སྟེ། ནམ་མཁར་མི་ཤོང་བ་ཡིན་པའི་
ཕྱིར། འདིས་རྒྱ་ཆེ་བ་དང་ཕྱི་མ་གཉིས་ཀྱིས་ཚད་བཟུང་དུ་མེད་པ་དང་མཐའ་མ་མཆིས་
པ་བསྟན་ནོ། །མདོར་ན། བྱང་ཆུབ་ཀྱི་སེམས་རིན་པོ་ཆེ་འདི་ནི། ཐེག་པ་ཆེན་
པོའི་མན་ངག་ཐམས་ཅད་ཀྱི་གནད་བསྡུས་པ་དང༌། དངོས་གྲུབ་ཐམས་ཅད་ཀྱི་གཏེར་
ཆེན་པོ་ཐེག་དམན་ལས་འབྱེད་པའི་ཐེག་ཆེན་གྱི་ཁྱད་ཆོས། རྒྱལ་སྲས་རྣམས་སྤྱོད་
པ་ལ་བསྐུལ་བའི་གཏམ་དམ་པ་ནི་བྱང་ཆུབ་ཀྱི་སེམས་རིན་པོ་ཆེ་ཡིན་པ་ཤེས་པར་བྱས་
ནས་སྐོམ་པས་གདུང་པ་ཆུ་ཡི་གཏམ་ཐོས་པ་ལྟར། བྱང་ཆུབ་ཀྱི་སེམས་ལ་སྤྲོ་བ་ཆེན་
པོ་བྱེད་དགོས་པ་ཡིན། གཉིས་པ་སེམས་བསྐྱེད་དངོས་འཕེལ་བའི་ཕྱིར་སྨོན་སེམས་
བསྐྱེད་པ་མི་གཏོང་བ་དང་། སྤེལ་བ་ལ་སློབ་པ་གཉིས། དང་པོ་ནི། དེ་ལྟར་སངས་
རྒྱས་དང་བྱང་ཆུབ་སེམས་དཔའ་དགེ་བའི་བཤེས་གཉེན་རྣམས་དཔང་དུ་བྱས་ནས། སེམས་
ཅན་མ་བསྒྲལ་བ་རྣམས་བསྒྲལ་བར་བྱའོ། །ཞེས་དམ་བཅས་ཀྱང་། སེམས་ཅན་གྲངས་
མང་བ་དང་འདུལ་དཀའ་བས། བསྐལ་པ་དུ་མའི་བར་དུ་ཚོགས་གཉིས་བྱ་དཀའ་བ་
རྣམས་ལ་སློབ་དགོས་པར་མཐོང་བས། བདག་གིས་འདི་ལྟར་མི་ནུས་སོ་སྙམ་ནས།

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཇ》
སེམས་བསྐྱེད་ཀྱི་ཁུར་བཞག་ན། སོ་ཐར་གྱི་ཕམ་པ་བཞི་ཆར་བྱུང་བ་ལས་ཀྱང་ཁ་ན་
མ་ཐོ་བ་ཆེ་སྟེ། སྡུད་པ་ལས། གལ་ཏེ་བསྐལ་བ་བྱེ་བར་དགེ་བའི་ལས་ལམ་བཅུ།
བཅོས་ཀྱང་རང་རྒྱལ་དགྲ་བཅོམ་ཉིད་ལ་འདོད་སྐྱེ་ན། དེ་ཚེ་ཚུལ་ཁྲིམས་སྐྱོན་བྱུང་
ཚུལ་ཁྲིམས་ཉམས་པ་ཡིན། །སེམས་བསྐྱེད་དེ་ནི་ཕས་ཕམ་བས་ཀྱང་ཤིན་ཏུ་ལྕི། །ཞེས་
དེ་འདྲའི་བྱང་སེམས་དེ་ཚུལ་ཁྲིམས་འཆལ་བར་གསུངས་ཤིང་། བྱང་ཆུབ་སེམས་
དཔའ་གཟུགས་སྒྲ་སོགས་འདོད་ཡོན་ལ་འཛེམ་མེད་དུ་སྤྱོད་ཀྱང་། དཀོན་མཆོག་གསུམ་
ལ་སྙིང་ཐག་པ་ནས་སྐྱབས་སུ་འཛིན་ཅིང་། གཞན་དུ་སངས་རྒྱས་ཀྱི་གོ་འཕང་འགྲུབ་
པར་བྱ་སྙམ་དུ་ཀུན་མཁྱེན་སངས་རྒྱས་ཀྱི་གོ་འཕང་ཡིད་ལ་བྱེད་ཅིང་། རང་གཅིག་
པུ་ཞི་བདེ་དོན་གཉེར་ཡིད་ཆེས་བསྡམས་ན་དེ་འདྲ་བའི་ཐབས་ལ་མཁས་པའི་བྱང་ཆུབ་
སེམས་དཔའ་དེ་ནི། །ཚུལ་ཁྲིམས་ཀྱི་ཕར་ཕྱིན་ལ་གནས་པ་རིག་པར་བྱ་དགོས་ཏེ།
དེ་ཉིད་ལས། གལ་ཏེ་བྱང་ཆུབ་སེམས་དཔའ་འདོད་ཡོན་ལྔ་སྤྱོད་ཀྱང་། །སངས་
རྒྱས་ཆོས་དང་འཕགས་པའི་དགེ་འདུན་སྐྱབས་སོང་སྟེ། །སངས་རྒྱས་འགྲུབ་བྱ་སྙམ་
དུ་ཀུན་མཁྱེན་ཡིད་བྱེད་ན། །མཁས་པ་ཚུལ་ཁྲིམས་ཕ་རོལ་ཕྱིན་གནས་རིག་པར་
བྱ༑ ཞེས་སོགས་གསུངས་པ་ཡིན་པས། དེ་ལྟར་ཁས་བླངས་པའི་སེམས་བསྐྱེད་ཀྱི་
ཁུར་བཞག་ན་དམྱལ་བ་ལ་སོགས་པའི་ངན་སོང་དུ་ཡུན་རིང་པོ་འཁྱམས་དགོས་ཏེ །
ད་ལྟ་གང་ཟག་རང་བཞིན་པ་ཞིག་གིས་ཟས་གོས་ངན་ངོན་གྱིས་མཚོན་པའི་དངོས་པོ་
ཕལ་པ་ཅུང་ཟད་ཙམ་ཞིག་ལ་ཡང་། ཡར་མར་གྱི་ཞིང་ལ་ཡིད་ཀྱིས་སྦྱིན་པ་བྱེད་པར་
བསམ་ཞིང་། སླར་ཡང་མི་སྦྱིན་པའི་སེམས་ཀྱིས་དངོས་པོ་སྦྱིན་པར་མི་བྱེད་ན། དེ་
ཡང་མདོ་ལས་ཡི་དྭགས་ཀྱི་རྒྱུར་གསུངས་ན་སེམས་ཅན་ཐམས་ཅད་བླ་ན་མེད་པའི་
སངས་རྒྱས་ཀྱི་བདེ་བ་ལ་ཚིག་ཙམ་མིན་པར་བསམ་པ་ཐག་པས་མཁའ་ཁྱབ་ཀྱི་སེམས་
ཅན་ཐམས་ཅད་མགྲོན་དུ་གཉེར་བ་སྟེ་བོས་ནས། སེམས་ཅན་གྱི་དོན་བྱེད་པའི་ཁུར་

སྨོན་སེམས་ཆོ་གས་འཛིན་ཚུལ། 
བཞག་ནས་འགྲོ་བ་ཐམས་ཅད་བསླུས་པར་བྱས་པ་ཡིན་པས་ན། དེ་འདྲའི་གང་ཟག་
དེ་ངན་འགྲོར་སྐྱེ་བ་མ་གཏོགས་བདེ་འགྲོར་ཅི་དགར་འགྲོ་འགྱུར་རམ་སྟེ་མི་འགྲོ་བའི་
ཕྱིར་རོ། །དེ་ཡང་སྤྱོད་འཇུག་ལས། དངོས་པོ་ཕལ་པ་ཅུང་ཟད་ལ། །ཡིད་ཀྱིས་
སྦྱིན་པར་བསམ་བྱས་ནས། །མི་གང་སྦྱིན་པ་མི་བྱེད་པ། །དེ་ཡང་ཡི་དྭགས་རྒྱུར་
གསུངས་ན། ། བླ་ན་མེད་པའི་བདེ་བ་ལ། །བསམ་པ་ཐག་པས་མགྲོན་གཉེར་ནས།།
འགྲོ་བ་ཐམས་ཅད་བསླུས་བྱས་ན། །བདེ་འགྲོར་ཅི་གར་འགྲོ་འགྱུར་རམ། ཞེས་
གསུངས་ཤིང་། མདོ་ལས་གསུངས་ཚུལ་ནི། དྲན་པ་ཉེར་བཞག་ལས། ཅུང་ཟད་
ཙམ་ཞིག་སྦྱིན་པར་བསམ་པ་ལས། མ་བྱིན་ན་ཡི་དྭགས་ཀྱི་འགྲོ་བར་སྐྱེ་ལ། དམ་
བཅས་ནས་མ་བྱིན་ན་སེམས་ཅན་དམྱལ་བར་འགྲོ་བར་འགྱུར། ཞེས་པ་དང༌། འགྲོ་
བ་རྣམ་པར་འབྱེད་པའི་མདོ་ལས། མི་གང་དག་འབྲས་ཆན་ནམ་ཚོད་མ་འམ་དེ་བཞིན་
དུ་རྩ་བ་དང་འབྲས་བུ་དག ། ཡིད་ཀྱིས་སྦྱིན་པར་དམ་བཅས་ནས་འཇུངས་པས་སྦྱིན་
པ་མི་བྱེད་ན། དེ་ནི་ཡི་དྭགས་ཀྱི་འཇིག་རྟེན་དང་། དམྱལ་བའི་སྡུག་བསྔལ་མི་བཟད་
པར་འགྱུར་རོ། །ཞེས་གསུངས་གང་ལྟར་བླང་དོར་གྱི་གནས་ལ་ཤིན་ཏུ་རྨོངས་པ་
བདག་འདྲ་བ་ཞིག་གིས། རང་གཞན་གྱི་དོན་གཉིས་འབད་མེད་དུ་འགྲུབ་པའི་བྱང་
ཆུབ་ཀྱི་སེམས་རིན་པོ་ཆེ་རྙེད་པ་འདི་ནི་ཤིན་ཏུ་ནས་ཡ་མཚན་ནོ་སྙམ་དུ་བསམ་ཞིང་
བྱང་ཆུབ་མ་ཐོབ་ཀྱི་བར་དུ་སྐད་ཅིག་ཙམ་མི་འབྲལ་བ་བྱེད་སྙམ་པའི་ཞེ་དམ་མང་དུ་བྱའོ།།
སྤྱོད་འཇུག་ལས། ལོང་བས་ཕྱག་དར་ཕུང་པོ་ལས། །ཇི་ལྟར་རིན་ཆེན་རྙེད་པ་ལྟར།།
དེ་བཞིན་ཇི་ཞིག་ལྟར་དེས་ན། །བྱང་ཆུབ་སེམས་ནི་བདག་ལ་སྐྱེས། །ཞེས་དང་།
གཞན་དག་རང་གི་དོན་དུ་ཡང་། །མི་འབྱུང་སེམས་ཅན་དོན་སེམས་གང་། །སེམས་
ཀྱི་རིན་ཆེན་ཁྱད་པར་འདི། །སྔ་ན་མེད་པའི་རྨད་ཅིག་འཁྲུངས། །ཞེས་གསུངས་
པ་ལྟར་བསམ་པར་བྱའོ། །གཉིས་པ་སྤེལ་བར་བྱེད་པ་དངོས་ལ། ཚོགས་ཞིང་རྣམས་

3 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཇ》
གསལ་བཏབ་ཡན་ལག་བདུན་པ་ཕུལ་ནས། བྱམས་སྙིང་རྗེའི་དམིགས་རྣམ་བསྐྱངས་
ཏེ༑ སངས་རྒྱས་ཐོབ་འདོད་བསམ་པ་ཤུགས་དྲག་ལ་བརྟན་པའི་སྒོ་ནས། གོང་དུ་
བཤད་པ་ལྟར་ཆོ་ག་རྒྱས་པ་ཐུབ་ན་དང་དེ་མིན། སངས་རྒྱས་ཆོས་དང་ཚོགས་ཀྱི་མཆོག་
རྣམས་ལ། །ཞེས་སོགས་ཀྱིས་ཉིན་མཚན་གཉིས་སུ་ལན་གསུམ་གསུམ་ཆོ་གས་བཟུང་
ནས། གོང་ནས་གོང་དུ་འཕེལ་བར་བྱའོ། །གང་གི་ཆེད་དུ་བྱ་བའི་སེམས་ཅན་བློས་
མི་སྤང་བ་ལ་བསླབ་པ་ནི། སེམས་ཅན་བློས་སྤངས་པའི་ཚད་ངེས་དགོས་པས་དེ་ཡང་
ནི༑ གང་ཟག་འགའ་ཞིག་གིས་ལོག་སྒྲུབ་ལ་སོགས་པའི་རྐྱེན་ལ་བརྟེན་ནས་ད་ནི་
ཇི་ལྟར་འབྱུང་ཡང་འདིའི་དོན་དུས་ནམ་དུའང་མི་བྱའོ་སྙམ་པའི་སེམས་བསྐྱེད་པ་ནི།
སེམས་ཅན་གཅིག་ལ་བསམ་པ་དེ་སྐྱེས་ནའང་། ཡ་གྱལ་ཞིག་ན་ཚོགས་པ་འཇིག །ཅེས་
པའི་དཔེ་ལྟར། སེམས་ཅན་བློས་སྤང་དུ་འགྲོ་བ་ཡིན་པས། སེམས་ཅན་མང་པོ་ལ་
དམིགས་མི་དགོས་སོ། །དེ་ལྟར་ན། སེམས་ཅན་གཅིག་ཙམ་ལ་ཡང་འདིའི་དོན་
ནམ་དུ་མི་བྱའོ་སྙམ་བློ་བསྐྱེད་པ་མི་བྱེད་ན། སེམས་ཅན་གཞན་མང་པོ་སྤོང་བ་ལྟ་
སྨོས་ཀྱང་ཅི་དགོས། སེམས་བསྐྱེད་ཀྱི་དོན་དུ་ཚོགས་གཉིས་ལ་བསླབ་པ་ནི། སྨོན་
སེམས་ཆོ་གས་བཟུང་བ་ནས་ཞག་རེ་རེ་བཞིན་བྱང་ཆུབ་ཀྱི་སེམས་འཕེལ་བའི་རྒྱུར།
དཀོན་མཆོག་མཆོད་པ་སོགས་ལུས་ངག་ཡིད་གསུམ་གྱི་སྒོ་ནས་ཚོགས་བསོག་པ་ལ་
འབད་དགོས། དེ་ཡང་། ཚོགས་ཀྱི་གཏམ་ལས། བདག་གིས་དེ་རིང་བསོད་ནམས་
དང༌། ། ཡེ་ཤེས་ཚོགས་ནི་གང་ཞིག་གིས། །གཞན་ལ་ཕན་པར་གང་བྱ་ཞེས། །བྱང་
ཆུབ་སེམས་དཔའ་ཡང་ཡང་བསམ། །ཞེས་པ་ལྟར་རོ། །གཉིས་པ་སྐྱེ་བ་གཞན་དུ།
བྱང་ཆུབ་ཀྱི་སེམས་དང་མི་འབྲལ་བའི་རྒྱུ་ལ་བསླབ་པ་ལ་གཉིས་ཡོད་པས། ཉམས་
པར་བྱེད་པའི་ནག་པོའི་ཆོས་བཞི་སྤང་བ་དང༌། མི་ཉམས་པར་བྱེད་པའི་དཀར་པོའི་
ཆོས་བཞི་ལ་བསླབ་པའོ། །དེ་ལ་ནག་པོའི་ཆོས་ལས། ནག་ཆོས་དང་པོའི་ཡུལ་

སྨོན་སེམས་ཆོ་གས་འཛིན་ཚུལ།
- - … 5
ནི༑ མཁན་པོ་དང་སློབ་དཔོན། བླ་མ་སྦྱིན་གནས་རྣམས་ལ། ཉོན་མོངས་ཅི་རིགས་
པའི་སྒོ་ནས། ཀུན་སློང་ཤེས་བཞིན་དུ་བསླུ་བའི་བསམ་པས། སྦྱོར་བ་དབུ་འཁོར་
བའི་ཕྱིར་དུ། རྫུན་གྱི་ཚིག་བརྗོད་པས་དབུ་འཁོར་རུང༌། མ་འཁོར་རུང་ནག་ཆོས་
དང་པོ་འདིར་འགྱུར་བ་ཡིན་ལ། དེ་ལ་བླ་མ་ལ་གྲོས་གཞན་ཞིག་ཞུས། ལྐོག་ཏུ་
གྲོས་གཞན་ཞིག་བྱས་ནས། དགེ་བའི་བཤེས་གཉེན་གྱིས་གསན་དུ་འོང་ཟེར་ཏེ། སློབ་
མ་སྙིང་རག་མས་བླ་མའི་དབུ་གཡོགས་ཟེར་བ་ལྟར་ཡིན། ནག་ཆོས་གཉིས་པ་ནི།
ཡུལ་རང་ལས་རྒྱུད་ཐ་དད་པའི་གང་ཟག་གཞན་ཐོས་བསམ་སོགས་དགེ་བའི་བྱ་བ་འགྱོད་
པ་མེད་པ་བྱེད་པ་ཞིག་ལ། ཉོན་མོངས་པ་ཅི་རིགས་པའི་སྒོ་ནས་ཀུན་སློང་འགྱོད་དུ་
འཇུག་པའི་བསམ་པས། སྦྱོར་བ་འགྱོད་པ་བསྐྱེད་པའི་ཚིག་སྨྲས་པའི་གང་ཟག་དེ་
འགྱོད་པ་སྐྱེད་རུང་མ་སྐྱེད་རུང་ནག་ཆོས་གཉིས་པར་འགྱུར་བ་ཡིན། ནག་ཆོས་གསུམ་
པ་ནི། ཡུལ་ཐེག་པ་ཆེན་པོ་ལ་ཡང་དག་པར་ཞུགས་པར་ཞེས་གསུངས་པའི་ཆོ་གའི་
སྒོ་ནས་ཐེག་ཆེན་སེམས་བསྐྱེད་དང་ལྡན་ཞིང་མ་བཏང་བ་ཞིག་ལ་ཞེ་སྡང་གིས་ཀུན་
ནས་བསླངས་ཏེ། མི་བསྔགས་པར་བརྗོད་པར་འདོད་པའི་བསམ་པས། སྦྱོར་བ་
བསྔགས་པ་མ་ཡིན་པའི་སྒྲ་ནི་ངང་ཚུལ་ངན་པ་ཞེས་དམིགས་མ་ཕྱེ་བར་བརྗོད་པ་དང་།
མི་སྙན་པའི་སྒྲ་ནི་མི་ཚངས་པར་སྤྱད་དོ་ཞེས་པ་ལྟ་བུ། དམིགས་ཕྱེ་ནས་བརྗོ ད་པ་
དང་བརྗོད་པ་མ་ཡིན་པ་ནི། རྣམ་པ་འདི་དང་འདིས་མི་ཚངས་པ་སྤྱད་དོ་ཞེས། རྣམ་
པ་ཕྱེ་ནས་བརྗོད་པའོ། །ཚིགས་བཅད་མ་ཡིན་པ་ནི་ཚིག་བཟང་པོ་མ་ཡིན་པའི་ངན་
སྨྲས་བརྗོད་པ་ཟེར་བ་ཡིན། བསྔགས་པ་མ་ཡིན་པའི་སྨད་ར། མི་སྙན་པའི་སྨད་
ར༑ བརྗོད་པ་མ་ཡིན་པའི་སྨད་ར། ཞེས་གསུམ་ཀའི་མཐར་སྦྱར་དགོས་པ་འགྲེལ་
པ་ལས་བཤད། འདི་འདྲའི་བྱང་སེམས་ལ་བརྙས་སྨོད་བྱས་ན། ཉེས་དམིགས་ཤིན་
ཏུ་ཆེ་བ། བྱང་སེམས་ལ་ཁྲོས་པའི་སེམས་ཀྱི་གྲངས་དང་མཉམ་པའི་བསྐལ་པར་དམྱལ་

54 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
བར་གནས་དགོས་པར་གསུངས་པ་དང་། བྱང་ཆུབ་སེམས་དཔའ་བྱང་སེམས་གཞན་
ལ་ཁྲོས་ནས་སྐུར་བ་བཏབ་ན་ངན་སོང་དུ་ལྷུང་ལ། དེ་མ་ཡིན་པའི་ལས་གཞན་གྱིས་
ངན་སོང་དུ་ལྷུང་མི་ནུས་པ་མདོ་ལས་གསུངས་ལ། སྡུད་པ་ལས། ལུང་བསྟན་མ་
ཐོབ་བྱང་ཆུབ་སེམས་དཔའ་གང་ཞིག་གིས། །ལུང་བསྟན་ཐོབ་ལ་སེམས་ཁྲོས་རྩོད་
པ་རྩོམ་བྱེད་ན། ཐ་བ་སྐྱོན་ལྡན་སེམས་ཀྱི་སྐད་ཅིག་ཇི་སྙེད་པ། །དེ་སྙེད་བསྐལ་
པར་གཞི་ནས་གོ་ཆ་བགོ་དགོས་སོ། །ཞེས་སོགས་གསུངས་པའི་ཉེས་དམིགས་རྣམས་
བསམ་ནས། བྱང་སེམས་ལ་ཁྲོས་པའི་ཉེས་པ་འབྱུང་བ་དེ་འདྲ་བ་གར་ཡོད་མི་ངེས་
པས་སེམས་ཅན་ཡིན་ནོ་ཅོག་ཐམས་ཅད་ལ་ཁོང་ཁྲོའི་བསམ་པ་མི་བགྱིད་པར། དག་
སྣང་ཕྱོགས་མེད་དུ་བྱེད་པ་གལ་ཆེ། ནག་ཆོས་བཞི་པ། ཡུལ་སེམས་ཅན་གང་ཡང་
རུང་བ་ཞིག་ལ། ཉོན་མོངས་གང་རུང་གི་སྒོ་ནས། ཀུན་སློང་གཡོ་སྒྱུས་གཞན་
བསླུ་བའི་བསམ་པས་སྦྱོར་བ་རང་ལ་ཡོན་ཏན་མེད་བཞིན་དུ་ཡོད་པ་ལྟར་སྟོན་པ་དང་།
རང་ལ་ཉེས་པ་ཡོད་པ་རྣམས་ཐབས་ཀྱིས་མི་མངོན་པར་བྱས་ན། ནག་ཆོས་བཞི་པར་
འགྱུར། དེ་ནི་དཔེར་ན། རྒྱལ་བ་ཡེ་འབྱུང་གིས་རག་མར་གཏོང་བ་ལ། སྔོན་དུ་
སྟོད་ལུང་ལ་གཏོང་བྱས་ནས། ཕྱིས་རག་མར་ཅི་བདེར་བཏང་བ་ལྟ་བུ་ཡིན་གསུངས།
ས་བཅད་གཉིས་པ། མི་ཉམས་པར་བྱེད་པ་དཀར་པོའི་ཆོས་བཞི་ལ་བསླབ་པར་བྱེད་
པ་བཞི་ལས། ཡུལ་སེམས་ཅན་ཡིན་ནོ་ཅོག་ཐམས་ཅད་ལ་ཀུན་སློང་གསོང་པོར་སྨྲ་
སྙམ་པས་ཀུན་ནས་བླངས་ཏེ། དེ་འདྲ་བའི་ཡུལ་ལ་ཆེ་བ་རང་གི་སྲོག་ནས་ཐ་ན་བཞད་
གད་ཀྱི་ཕྱིར་ཡང་ཤེས་བཞིན་རྫུན་སྨྲ་བ་སྤང་དགོས་ཏེ། དེ་ལྟར་བྱས་ན་རང་གི་མཁན་
སློབ་སོགས་ཡུལ་ཁྱད་པར་ཅན་ལ་རྫུན་གྱིས་དབུ་བསྐོར་བ་མི་འབྱུང་ངོ༌། །དཀར་
ཆོས་གཉིས་པའི་ཡུལ་ནི། རང་ལས་གཞན་པའི་སེམས་ཅན་ཐམས་ཅད་ལ་ཀུན་སློང་
དེ་ལ་ལྷག་བསམ་དྲང་པོར་བྱེད་འདོད་ཀྱི་བསམ་པས་རྙེ ད་བཀུར་ལ་ཆགས་པའི་དབང་

སྨོན་སེམས་ཆོ་གས་འཛིན་ཚུལ། 55
གིས། རང་གིས་ཉེས་པ་ཐབས་ཀྱིས་མི་མངོན་པར་བྱེད་པ་དང༌། ཡོན་ཏན་མེད་
བཞིན་དུ་ཡོད་པར་སྟོན་པའི་གཡོ་སྒྱུ་ཉེ་བར་སྤངས་པའོ། །འདི་ནི་ནག་ཆོས་བཞི་
པའི་གཉེན་པོ་ཡིན། དཀར་ཆོས་གསུམ་པ་ནི། ཡུལ་ཐེག་ཆེན་སེམས་བསྐྱེད་རྒྱུད་
ལྡན་གྱི་གང་ཟག་ལ། ཀུན་སློང་ཡོན་ཏན་ལ་དང་བའི་བསམ་པས་ཀུན་ནས་བླངས་
ཏེ་སྦྱོར་བ་སྟོན་པ་དང་འདྲ་བ་འདུ་ཤེས་བསྐྱེད་ཅིང་ཉན་པ་པོའི་སྐབས་སུ་བབ་ན་དེ་དག་
གི་དོན་གནས་ཀྱི་བསྔགས་པ་ཕྱོགས་བཞིར་བརྗོད་པ་སྟེ་འདི་ནི་ནག་ཆོས་གསུམ་པའི་
གཉེན་པོའོ། །དཀར་ཆོས་བཞི་པ་ནི། ཡུལ་རང་གིས་སྨིན་པར་བྱ་བའི་སེམས་ཅན་
ནོ༑ ༑ཀུན་སློང་དེ་རྣམས་ཕན་པར་འདོད་པའི་བསམ་པས། སྦྱོར་བ་གདུལ་བྱ་དེ་
རྣམས་དངོས་དང་བརྒྱུད་པའི་སྒོ་ནས། ཉི་ཚེ་བའི་ཐེག་པ་ལ་འགོད་པ་མ་ཡིན་པར་
བླ་མེད་རྫོགས་པའི་བྱང་ཆུབ་ཐོབ་པའི་ལམ་རྣམས་འཛིན་དུ་འཇུག་པའོ། །དེ་ཡང་
རང་ངོས་ནས་དེ་ལྟར་བྱེད་ཅིང་། གདུལ་བྱས་དེ་ལྟར་སྒྲུབ་མི་ནུས་པ་ལ་ཉེས་པ་མེད་
དོ༑ ༑འདི་ནག་ཆོས་གཉིས་པའི་གཉེན་པོར་འགྲོ་བ་ཡིན་གསུངས། དེ་ཡང་། སེང་
གེས་ཞུས་པ་ལས། སྐྱེ་བ་ཀུན་ཏུ་བྱང་ཆུབ་སེམས། །རྨི་ལམ་ན་ཡང་སེམས་འདི་
ནི༑ ༑འདོར་མི་འགྱུར་ན་མ་ཉལ་ཚེ། །སྨོས་ཅི་འཚལ་བ་གང་གིས་འགྱུར། །བཀའ་
སྩལ་པ། གྲོང་ངམ་གྲོང་ཁྱེར་རྣམས་སུ་འམ། །གང་དུ་གནས་པའི་ཡུལ་རྣམས་སུ།
བྱང་ཆུབ་ལ་ནི་ཡང་དག་འཛུད། །དེས་ན་སེམས་ཅན་འདོར་མི་འགྱུར། །ཞེས་གསུངས་
ན་རང་གི་འགྲོ་འཆག་ཉལ་འདུག་སོགས་སྤྱོད་ལམ་ཅི་བྱེད་ཀྱང་། བྱང་ཆུབ་ཀྱི་སེམས་
མི་བརྗེ ད་པ་ཡང་ནས་ཡང་དུ་དྲན་པ་དང་། དུད་འགྲོ་ལ་ཟན་ཁམ་གཅིག་བསྩལ་བ་
སོགས་དགེ་བ་ཅི་བྱེད་ཀྱི་སྔོན་དུ། བྱང་ཆུབ་ཀྱི་སེམས་བསྒོམ་ནས་དེས་ཟིན་པ་བྱས་
ན་སྐྱེ་བ་གཞན་དུ་ཡང༌། བྱང་ཆུབ་ཀྱི་སེམས་རིན་པོ་ཆེ་དང་མི་འབྲལ་བ་མངོན་དུ་
འགྱུར་བ་ཡིན་པས། ནག་ཆོས་བཞི་སྤངས་ནས། དཀར་ཆོས་བཞི་ལ་ཚུལ་བཞིན་

56 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཇ》
དུ་སློབ་དགོས་པ་ནི། འོད་སྲུངས་ཀྱིས་ཞུས་པའི་མདོ་ལས། འོད་སྲུངས། བྱང་
ཆུབ་སེམས་དཔའ་ཆོས་བཞི་དང་ལྡན་ན་སྐྱེ་བ་ཐམས་ཅད་དུ་སྐྱེས་མ་ཐག་ཏུ་བྱང་ཆུབ་
ཀྱི་སེམས་མངོན་དུ་འགྱུར་ཏེ། བྱང་ཆུབ་སྙིང་པོ་ལ་འདུག་གི་བར་དུ་བར་མ་དོར་
བརྗེད་པར་མི་འགྱུར་རོ། །ཞེས་སོགས་རྒྱ་ཆེར་གསུངས་ཤིང་། ལམ་སྒྲོན་དུ་ཡང༌།
འདི་ནི་སྐྱེ་བ་གཞན་དུའང་དྲན་དོན་དུ། །ཇི་སྐད་བཤད་པའི་བསླབ་པ་ཡོངས་སུ་བསྲུང་།
ཞེས་ནག་ཆོས་བཞི་སྤངས་ནས། དཀར་ཆོས་བཞི་བསྟེན་པ་ནི། གཙོ་བོ་སྐྱེ་བ་གཞན་
དུ་བྱང་ཆུབ་ཀྱི་སེམས་མི་ཉམས་པའི་དོན་དུ་ཡིན་ཀྱང་ནག་ཆོས་བཞི་བསྟེན་ན། ཚེ་
འདིར་ཡང་སེམས་བསྐྱེད་མཐུ་ཆུང་ངུ་འགྲོ་བར་འགྱུར་བས་རྣམ་པ་ཐམས་ཅད་དུ་སྐབས་
མི་སྤེ ལ་བར་སྤང་བར་བྱའོ། །ཉམས་ན་ཕྱིར་བཅོས་པའི་ཚུལ། འཇུག་སྡོམ་མ་
ཐོབ་ཕྱིན། སྨོན་སེམས་མི་གཏོང་བ་དང་། སེམས་ཅན་བློས་མི་གཏོང་བ་མ་གཏོགས་
པའི་སྨོན་སེམས་ཀྱི་བསླབ་བྱ་རྣམས་དང་འགལ་ནའང་། བྱང་སེམས་ཀྱི་དབང་དུ་བྱས་
པའི་ལྟང་བ་མེད་ཀྱང༌། བར་མའི་དགེ་བ་ཁས་བླངས་པའི་བསླབ་བྱ་དང་འགལ་བའི་
ཉེས་པ་ཡོད་པ། སྟོབས་བཞིའི་སྒོ་ནས་བཤགས་པར་བྱའོ། །བྱང་སྡོམ་ཐོབ་ནས་དེ་
རྣམས་ལས་འགལ་ན། སྔོམ་པའི་བསླབ་བྱ་དང་འགལ་བའི་ཉེས་པ་ཡོད་པས་ལྟུང་
བ་ཕྱིར་བཅོས་ཇི་ལྟར་གསུངས་པ་བཞིན་བྱས་ཆོག་པའི་འཇུག་སེམས་ཀྱི་བསླབ་བྱའི་
ནང་དུ་འདུས་ཤིང་དེ་ལས་གཞན་པ་ཟུར་དུ་མེད། སེམས་བསྐྱེད་ཐུན་དྲུག་ཏུ་ཆོ་གས་
འཛིན་པ་ནི། སྨོན་པའི་བསླབ་བྱ་ཐུན་མོང་མ་ཡིན་པ་ཡིན་ནོ། །དེ་ལྟར་སྨོན་སེམས་
བརྟན་ཅིང་ཆོ་ག་ཁྱད་པར་ཅན་གྱིས་བཟུང་བ་དེས། རྒྱལ་སྲས་ཀྱི་སྤྱོད་པ་ཁྱད་པར་ཅན་
རྣམས་ལ་སློབ་ནུས་མི་ནུས་ལེགས་པར་བརྟགས་ནས་སློབ་ནུས་པ་ན་ངེས་པར་འཇུག་
སྡོམ་བཟུང་སྟེ་རྒྱལ་སྲས་ཀྱི་སྤྱོད་པ་རྣམས་ལ་ཚུལ་བཞིན་དུ་མ་བསླབས་ན། གོང་
གི་སྨོན་སེམས་དེ་ཟླ་བ་ཡར་ངོ་ལྟར་གོང་འཕེལ་དུ་མི་འགྱུར་ཞིང་། སངས་རྒྱས་ཀྱི་

《ཇ》 སྨོན་སེམས་ཆོ་གས་འཛིན་ཚུལ། 57
 ཡ་ -
གོ་འཕང་རིན་པོ་ཆེ་མི་འགྲུབ་པས་ངེས་པར་གདོན་མི་ཟ་བར་རྒྱལ་སྲས་ཀྱི་སྤྱོད་པ་རྣམས་
ལ་སློབ་དགོས་ཏེ། ཇོ་བོ་རྗེས། འཇུག་སེམས་བདག་ཉིད་སྡོམ་པ་མ་གཏོགས་པ།།
ཡང་དག་སྨོན་པ་འཕེལ་བར་འགྱུར་མ་ཡིན། རྫོགས་པའི་བྱང་ཆུབ་སྡོམ་པ་སྤེལ་
འདོད་པས། །དེ་ཕྱིར་འབད་པས་འདི་ནི་ངེས་པར་བླངས། །ཞེས་གསུངས་པ་ལྟར།
བདག་ལེགས་སུ་འདོད་པ་རྣམས་ཀྱིས་ཚེ་འདི་ཕྱིའི་འཁོར་བའི་ཕུན་ཚོགས་དང་། རང་
གཅིག་པུ་ཞི་བདེའི་བསམ་པ་རྣམས་རིང་དུ་རྒྱང་བསྲིངས་ཏེ་བདག་ལས་གཞན་གཅེས་
པའི་བྱང་ཆུབ་ཀྱི་སེམས་ལ་ནན་ཏན་སྙིང་པོར་བྱེད་པ་ནི། རང་གཞན་གྱི་དོན་གཉིས་
མཐར་ཕྱིན་པའི་རྒྱུའི་གཙོ་བོ་ཡིན་པ་ལ་ངེས་པ་སྙིང་ཐག་པ་ནས་དྲངས་པར་བྱའོ། །འདིས་
མཚོན་རྣམ་དཀར་ཇི་སྙེད་བསགས་པ་དེས། །བདག་གཞན་མཁའ་མཉམ་མ་རྒན་འགྲོ་
བ་རྣམས། །སྟོང་ཉིད་སྙིང་རྗེ་ཟུང་དུ་འཇུག་པ་ཡི། །ཐམས་ཅད་གཟིགས་པའི་གོ་
འཕང་མྱུར་ཐོབ་ཤོག །ཅེས་པ་འདི་ནི་རིགས་དང་དཀྱིལ་འཁོར་ཀུན་གྱི་བདག་པོ་གསང་འཛིན་ལས་ཀྱི་
རྡོ་རྗེ་སླར་ཡང་སྙིགས་དུས་ཀྱི་འགྲོ་བ་རྣམས་སྲིད་པའི་མཚོ་ལས་བསྒྲལ་བའི་ཕྱིར་དུ་དགེ་སློང་རྡོ་རྗེ་འཛིན་པའི་
རྣམ་པར་རོལ་པ་གསང་མཚན་པདྨ་བཞད་པའི་རྡོ་རྗེས་ལྷ་རྫས་དར་དཀར་དྲི་མེད། གསེར་ཞོ་འཁོར། དངུལ་
དཀར་གྱི་མཎྜལ། གོས་སྐྱེར་ཁ་བཅུ་འབྲེལ་བཅས་ཀྱི་གནང་རྟེན་བཟང་པོ་དང་བཅས། འདི་ལྟར་གྱིས་ཤིག་
ཅེས་བཀས་བསྐུལ་བའི་བཀའ་སྩལ་སྤྱི་བོར་དང་དུ་བླངས་ཏེ་བགྱིད་ཁུལ་དུ་ལུས་པ་ལས། མཆོག་གི་སྤྲུལ་
སྐུ་བདེ་ཐང་སེམས་དཔའ་ཆེན་པོ་དང་། མི་དབང་བསོད་ནམས་སྟོབས་རྒྱལ་གཉིས་ཀྱིས་ཡང་བསྐྱར་བསྐུལ་
བ་དང་བཅས་ཆོས་འདི་ལ་མོས་པ་ཅུང་ཟད་རྙེད་པའི་བྱ་བཏང་གྱི་ན་པས་གུར་སྤྱོན་དབེན་གནས་སུ་སྦྱར་བའི་ཡི་
གེ་པ་ནི་འཕྲིན་ལས་རྣམ་རྒྱལ་ལོ། ། དར་རྒྱས་འཕེལ།། །།

58 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཉ》
༼ཉ༽
ཨ། །ཟབ་མོ་དབུ་མའི་ལྟ་ཁྲིད་བཞུགས་སོ།།
༄༅། །ན་མོ་གུ་རུ་མཉྫགྷོ་ཥ་ཡ། རྗེ་བཙུན་བླ་མ་དམིགས་པ་མེད་པ་ཐུགས་རྗེ་
ཆེན་པོ་དང་ལྡན་པ་དེའི་ཞབས་ལ་གུས་པས་ཕྱག་འཚལ་ཞིང་སྐྱབས་སུ་མཆིའོ། །བརྩེ་
བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་བཟུང་དུ་གསོལ། འདིར་
སྐལ་བ་དང་ལྡན་པའི་གང་ཟག་ངེས་ལེགས་ཀྱི་སར་འཁྲིད་པར་བྱེད་པའི་ལམ་མཆོག་
ཏུ་གྱུར་པ་ཟབ་མོ་དབུ་མའི་ལྟ་བ་ཉམས་སུ་ལེན་པའི་ཚུལ་ལ། སྔོན་འགྲོ་དངོས་གཞི་
གཉིས་ལས། དང་པོ་སྔོན་འགྲོ་ལ། དལ་བའི་རྟེན་འདི་ཡིད་བཞིན་ནོར་ལས་ལྷག།
ཅེས་གསུངས་པ་ལྟར། དལ་འབྱོར་གྱི་མི་ལུས་འདི་ཉིད་གནས་སྐབས་དང་། མཐར་
ཐུག་དོན་ཆེ་ཚུལ་བསམ་པ་དང༌། དོན་ཆེན་དེ་དང་ལྡན་པའི་ལུས་འདི་དོན་མེད་ཆུད་
ཟོས་སུ་སོང་ན་ཕྱིན་ཆད་རྙེད་པར་དཀའ་ཚུལ་དཔེ་རྒྱུ་ངོ་བོའི་སྒོ་ནས་ལེགས་པར་བསམས་
ཏེ༑ སྙིང་པོ་ལེན་འདོད་ཁ་ཙམ་ཚིག་ཙམ་མ་ཡིན་པ་ཞིག་བསྐྱེད། དེ་ལྟ་བུའི་ལུས་
རྟེན་འདི་ཉིད་ཀྱང་རྩ་བ་གསུམ་རྒྱུ་མཚན་དགུ་ཐག་བཅད་པ་གསུམ་གྱི་སྒོ་ནས་མྱུར་དུ་
འཆི་བའི་ཚུལ་བསམས་ཏེ། ཚེ་འདིའི་སྣང་ཤས་ཐམས་ཅད་མདང་གསུམ་གྱི་རྨི་ལམ་
དང་མཚུངས་པར་མཐོང་བའི་སྒོ་ནས། འདི་སྣང་གི་སྣང་ཤས་ཐམས་ཅད་ལ་ཡིད་ལོག་
ལོག་གི་བར་དུ་བསྒོམས། དེ་ལྟར་ཤི་བའི་འོག་ཏུ་ལས་ཉོན་གྱི་གཞན་དབང་ཅན་ཡིན་
པས། མེད་དེ་མི་འགྲོ་ངེས་པར་སྐྱེ་བ་ཞིག་ལེན་དགོས་པ་ཡོད། ལས་ཉོན་གྱི་ཕུང་
པོ་ཉིང་མཚམས་སྦྱར་ཕྱིན། སྲིད་རྩེ་ནས་མནར་མེད་ཀྱི་བར་གང་དུ་གནས་ཀྱང་སྡུག་
བསྔལ་གྱི་སྡུག་བསྔལ། འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་

《ཉ》 ཟབ་མོ་དབུ་མའི་ལྟ་ཁྲིད།
སོགས་འཁོར་བ་སྤྱི་དང་བྱེ་བྲག་གི་ཉེས་དམིགས་ལེགས་པར་བསམས་ཏེ། ཚངས་
པ་དབང་པོ་འཁོར་ལོས་བསྒྱུར་རྒྱལ་གྱི་ཕུན་ཚོགས་ལ་ཡང་སྲེད་པ་རྨི་ལམ་དུ་ཡང་མི་
འབྱུང་བའི་ངེས་འབྱུང་གི་བསམ་པ་བཅོས་མ་མ་ཡིན་པ་ཞིག་མ་བསྐྱེད་ན། ཐོས་བསམ་
སྒོམ་གསུམ་ཅི་བྱས་འཁོར་བའི་རྒྱུར་འགྲོ་བས་བསམ་པ་དེ་ལྟ་བུ་བསྐྱེད་པ་ལ་འབད་
འཚལ། རང་ཉིད་སྲིད་པའི་སྡུག་བསྔལ་གྱིས་མནར་བ་བཞིན་དུ་མར་གྱུར་པའི་སེམས་
ཅན་ཐམས་ཅད་ཀྱང་སྡུག་བསྔལ་དེ་ལྟ་བུའི་རང་བཞིན་ལས་མ་འདས་པས། དེ་རྣམས་
ཀྱི་དོན་དུ་བྱང་ཆུབ་མཆོག་ཏུ་སེམས་བསྐྱེད་པ་སོགས་ལམ་རིམ་ནས་འབྱུང་བ་ལྟར་བྱེད།
དེ་ལྟར་རང་གཞན་ཐམས་ཅད་དུས་རྒྱུན་རིང་ལ་ཤུགས་དྲག་པས་འཁོར་བ་སྡུག་བསྔལ་
སྣ་ཚོགས་ཀྱིས་གཙེས་པ་འདི་ཟག་བཅས་ཀྱི་ལས་ཀྱིས་བསྐྱེད། ལས་ཀྱང་ཉོན་མོངས་
པས་བསྐྱེད་ཅིང་། ཉོན་མོངས་པ་ཐམས་ཅད་ཀྱི་རྩ་བ་བདག་འཛིན་མ་རིག་པ་འདི་ཉིད་
ཡིན་པས་འདིའི་ཡུལ་སུན་དབྱུང་བའི་སྒོ་ནས་བདག་འཛིན་མ་སྤངས་ན། འཁོར་
བ་ལས་མི་གྲོལ་བར་འདུག་པས་འཁོར་བ་ལས་གྲོལ་བའི་ཐབས་ལ་བདག་འཛིན་སྤོང་
དགོས་པ་འདུག །དེར་མ་ཟད་དེའི་བག་ཆགས་ཀྱི་དབང་གིས་ཤེས་བྱ་ཐམས་ཅད་ལ་
སྒྲིབ་པའི་ཚུལ་རྣམས་ཤེས་པར་བྱས་ལ། ལུས་ཅན་འཁོར་བའི་རྒྱ་མཚོ་ལས་སྒྲོལ་
བའི་ཕྱིར་དུ་སངས་རྒྱས་ཀྱི་གོ་འཕང་སྒྲུབ་པ་ལ་བདག་འཛིན་དང་དེའི་བག་ཆགས་རྣམས་
སྤོང་དགོས་ཤིང༌། དེ་སྤོང་བ་ལ་བདག་མེད་རྟོགས་པའི་ཤེས་རབ་ལས་གཞན་པའི་
ལམ་གྱིས་སྤོང་མི་ནུས་ཏེ། རྣམ་འགྲེལ་ལས། བྱམས་སོགས་རྨོངས་དང་འགལ་
མེད་ཕྱིར། །ཤིན་ཏུ་ཉེས་པ་ཚར་གཅོད་མིན། །ཞེས་གསུངས་པའི་ཕྱིར། བདག་
མེད་རྟོགས་པའི་ཤེས་རབ་ཀྱིས་བདག་འཛིན་ཟད་པར་སྤོང་ནུས་པ་ཡིན་ཏེ། དེ་གཉིས་
དམིགས་པ་གཅིག་ལ་དམིགས་ནས་འཛིན་སྟངས་དངོས་འགལ་དུ་ཞུགས་པའི་ལམ་
ཡིན་པ་གང་ཞིག །བདག་འཛིན་གྱིས་བཟུང་བའི་ཡུལ་དེ་བདེན་པ་གཉིས་ཆར་དུ་

s
 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《༢》
ཡང་མེད་པས་དེ་ལ་རྒྱབ་རྟེན་ཚད་མ་མེད་ལ། བདག་མེད་རྟོགས་པའི་ཤེས་རབ་ཡུལ་
གྱི་གནས་ཚུལ་ལ་ཕྱིན་ཅི་མ་ལོག་པར་ཞུགས་པའི་རྒྱབ་རྟེན་ཚད་མ་ཡོད་པ་ཡིན་ནོ།།
དེའི་ཕྱིར་སྲིད་པའི་སྡུག་བསྔལ་གཞོམ་པར་འདོད་པ་དང༌། ལུས་ཅན་འཁོར་བའི་
མཚོ་ལས་སྒྲོལ་བར་འདོད་པས། ཤེར་ཕྱིན་གྱི་མདོའི་དགོངས་པ་ཕྱིན་ཅི་མ་ལོག་པར་
འགྲེལ་པའི་ཚད་ལྡན་གྱི་བསྟན་བཅོས་རྣམས་ལ་ཐོས་བསམ་ལེགས་པར་བྱས་ཏེ། དེའི་
འོག་ཏུ་བསྟན་བཅོས་ཀྱི་ཐ་སྙད་ཀྱིས་མ་བཅིངས་པར། ཟབ་མོའི་དོན་ཕྱིན་ཅི་མ་ལོག་
པར་བསྒོམས་པའི་བླ་མའི་མན་ངག་གིས། དགག་བྱའི་བདག་དང་། དེ་བཀག་པའི་
བདག་མེད་སོགས་བསྟན་བཅོས་ནས་བཤད་པ་རྣམས་དང་། མིང་དོན་སོ་སོར་འཕྲོད་
པ་ཞིག་དགོས། དེ་འདྲ་བའི་འཁྲུལ་མེད་ཅིག་བྱུང་ན་ལྟ་བ་ལ་མྱོང་བ་ཇི་ཙམ་ཐོན་པ་
ཙམ་གྱིས་ལྟ་བ་གཏན་ལ་འབེབས་པའི་གཞུང་ལུགས་རྣམས་ལ་སྙིང་ནས་གུས་པར་
འགྱུར་ཞིང་། གཞུང་ལུགས་ལ་ཇི་ཙམ་སྦྱངས་པ་ཙམ་གྱིས་ངེས་པ་འདྲེན་སྟོབས་ཆེ་
ཞིང་། ཕན་ཚུན་ནས་གཅིག་གྲོགས་སུ་གཅིག་འཆར་བ་ཡིན། གཉིས་པ་བསྒོམ་
པའི་རིམ་པ་བཤད་པ་ལ་གང་ཟག་གི་བདག་མེད་བསྒོམ་ཚུལ་དང་། ཆོས་ཀྱི་བདག་
མེད་བསྒོམ་ཚུལ་གཉིས། གཞུང་ལུགས་ཆེན་པོ་རྣམས་ལས་ཆོས་ཀྱི་བདག་མེད་ཐོག་
མར་བསྟན་ཀྱང་། བཤད་པའི་རིམ་པའི་དབང་དུ་བྱས་པ་ཡིན། ཉམས་ལེན་གྱི་ཚེ་
ཐོག་མར་གང་ཟག་གི་བདག་མེད་བསྒོམ་དགོས་ཏེ ། ཏིང་ངེ་འཛིན་རྒྱལ་པོའི་མདོ་
ལས། ཇི་ལྟར་ཁྱོད་ཀྱི་བདག་གི་འདུ་ཤེས་ནི། ཤེས་པ་དེ་བཞིན་ཀུན་ལ་བློས་སྦྱར་
བྱ༑ ༑ཞེས་པ་དང་། སྡུད་པ་ལས་ཀྱང༌། བདག་ཅི་འདྲ་བ་དེ་འདྲར་སེམས་ཅན་
ཐམས་ཅད་ཤེས། ཞེས་སོགས་གསུངས་པ་ལྟར། དཔེར་ན། མོ་གཤམ་མའི་བུ་མེད་
པར་རྟོགས་ན། དེའི་མིག་སྣ་སོགས་མེད་པར་ཤུགས་ལ་རྟོགས་པ་བཞིན། འདི་ཡང་
ལོངས་སྤྱོད་པ་པོའི་གང་ཟག་རང་བཞིན་མེད་པར་རྟོགས་ན། དེའི་ལོངས་སྤྱད་བྱ་རང་

ཟབ་མོ་དབུ་མའི་ལྟ་ཁྲིད།
བས་པས བ - ... --་པ་ བ - - - --ཡ -. - -- -- -- --
བཞིན་མེད་པར་རྟོགས་པ་སླ་བས་རྒྱུ་མཚན་དེའི་ཕྱིར་གང་ཟག་གི་བདག་མེད་ཐོག་མར་
བསྒོམ་པ་ཡིན། འདི་ལ་གཉིས་ལས། ང་རང་བཞིན་མེད་པ་བསྒོམ་ཚུལ་དང་། ང་
ཡི་བ་རང་བཞིན་མེད་པར་བསྒོམ་ཚུལ་གཉིས། དང་པོ་ལ་གོལ་ས་ཤེས་པའི་ཕྱིར་
དུ་གཞན་ལུགས་ལྟར་སྣང་དུ་བསྟན་པ་དང་རང་གི་ལུགས་ཀྱི་ལྟ་བ་བསྒོམ་ཚུལ་ལོ།།
དང་པོ་ལ་ཡང་བློ་ཁ་ཕྱོགས་མ་ཕྱོགས་གཉིས་འདུག་པས་གཞན་ལས་ཤེས་པར་བྱའོ།།
གཉིས་པ་རང་ལུགས་ནི་ཐོག་མར་བདག་མེད་པའི་དོན་ལ་ངེས་པ་འདྲེན་པའི་ཐབས་
དང༌། ངེས་པ་དྲངས་ནས་ཇི་ལྟར་བསྒོམ་པའི་ཚུལ་ལོ། །དེ་ལ་ཡང་དགག་བྱའི་
སྣང་ཚུལ་ངེས་པའི་ཚད་མ། སྣང་ཚུལ་དེ་ལྟར་དུ་འདུག་ན་ཕུང་པོ་དང་སྣང་བ་ལྟར་
གྱི་གཅིག་དང་ཐ་དད་གང་རུང་དུ་གྲུབ་པར་རྟོགས་པའི་ཚད་མ། དེའི་རྗེས་སུ་རང་
ངོས་ནས་གཅིག་དུ་མ་གྲུབ་པར་རྟོགས་པའི་ཚད་མ། རང་ངོས་ནས་ཐ་དད་དུ་མ་གྲུབ་
པར་རྟོགས་པའི་ཚད་མ་བཞི་ལ་བརྟེན་ནས། ང་རང་བཞིན་མེད་པར་རྟོགས་པའི་ཚད་
མ་སྐྱེ་བའི་ཚུལ་རྗེ་ཡབ་སྲས་ཀྱི་གསུང་རབ་ནས་འབྱུང་བ་བཞིན་བཤད་ན་འདི་ལྟར་རོ།།
དགག་བྱ་ངེས་པའི་ཚུལ་ནི། ལུས་རྣམ་སྣང་གི་ཆོས་བདུན་ལྡན་དུ་བྱས། སྙིང་ཐག་
པ་ནས་དཀོན་མཆོག་ལ་བློ་ལིང་གིས་བཀལ་ཏེ། སྐྱབས་འགྲོ་སེམས་བསྐྱེད་བླ་མའི་
རྣལ་འབྱོར་སོགས་རྗེའི་གསུང་ལས་འབྱུང་བ་ལྟར་བྱེད་ཅིང་། ངའོ་སྙམ་པའི་ངར་
འཛིན་ལྷན་སྐྱེས་འདི་ལ་ངའོ་སྙམ་པའི་སྣང་ཚུལ་ཇི་ལྟར་འདུག་རྟོག་པར་བྱའོ། །སྙམ་
པའི་འཕེན་པ་དྲག་པོ་བཏང་ནས། ཤེས་པ་ཕྱི་ལྷོད་ལ་ནང་གྲིམས་པར་བྱས་ཏེ། གང་
དུའང་མི་འཛིན་པའི་ངང་ལ་ཅུང་ཞིག་བཞག །རིག་པ་དྭངས་སྙིགས་ཕྱེད་དེ་དེའི་ངང་
ནས་ཡུལ་ཡིད་དུ་འོང་མི་འོང་གང་ཡང་རུང་བ་ཞིག་ལ་བརྟེན་ནས་ངའོ་སྙམ་པའི་བློ་
ལྷང་བ་ཅིག་བསྐྱེད་ནས། དེ་སྐྱེ་བ་དང་དུས་མཉམ་དུ་བློ་དེ་ལ་ངའི་རྣམ་པ་འཆར་ཚུལ་
ཇི་ལྟར་འབྱུང་བདག་གིས་ཐིགས་པར་བྱ་དགོས་སོ་སྙམ་དུ་ཡང་ཡང་ལེགས་པར་རྟོག་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《༢》
གོ །དེའི་ཚེ་ང་དེ་ཕྱི་རོལ་ནས་ནག་ཡོར་ཡོར་འཆར་བའི་རྣམ་པ་དང་། ནང་ནས་
འཁྲང་ཐང་ཐང་ཡོང་བའི་སྣང་བ་དང་། ཁོང་ན་དབྱུག་པ་བརྫངས་པ་ལྟ་བུའི་རྣམ་པ་
དང་། འགའ་ཞིག་ལ་ངའོ་སྙམ་པའི་ཚེ་ཕུང་པོ་ལམ་གྱི་འཆར་གྱིས་གཞན་མི་ཤེས་
པ་དང་། གཞན་འགའ་ཞིག་ལ་ཇི་ལྟར་སྣང་བ་བལྟས་པའི་ཚེ་ཅི་ཡང་མི་སྣང་བར་
ཡལ་འགྲོ་བ་སོགས་སྣ་ཚོགས་འབྱུང་བ་ནི། འཆར་ཚུལ་རྣམ་དག་མ་ཡིན་གྱི་གོལ་
སའི་སྣང་བ་འཆར་ཚུལ་དེ་གསལ་ནས། རང་ལུགས་ལ་སེམས་གང་དུའང་མི་འཛིན་
པའི་ངང་ལ་ཅུང་ཟད་སློད་ལ་བཞག །བློ་ལྷན་སྐྱེས་ལ་ཇི་ལྟར་སྣང་བ་ལྟར་གྱི་ངའི་
སྣང་ཚུལ་དེ་ངེས་པར་བྱའོ། །སྙམ་དུ་བསམ་ནས་ངའོ་སྙམ་པའི་བློ་ལྷང་སྟེ་བསྐྱེད་
ནས་དེའི་འཛིན་ཚུལ་ལ་བལྟས་ན་ཕུང་པོ་སོགས་ལ་ལྟོས་པ་མེད་པར་ཡུལ་ཁོ་རང་གི་
ངོས་ནས་ལེགས་པར་གྲུབ་པའི་ང་གཅིག་བློ་ཡུལ་དུ་ལྷུང་སྟེ་འཆར་ལ། དེ་ནི་གང་
ཟག་བདེན་མེད་དུ་སྒྲུབ་པའི་རྟགས་ཀྱི་དགག་བྱ་བློ་ལྷན་སྐྱེས་ལ་འཆར་ཚུལ་ཡིན་པས་
ཐོག་མར་ངེས་པ་གཅིག་གལ་ཆེ། དེའི་ཚུལ་དཔེར་བརྗོད་ན། མུན་ཁུང་དུ་ལག་པ་
བརྐྱངས་པས་ཀ་བ་ལ་སྦེང་སྟེ་ཟིན་པ་ན་གཞི་དེར་རྟོག་པས་ཀ་བ་ཞེས་མིང་རྐྱང་བཏགས་
ཡོད་ཙམ་གྱི་ཀ་བ་ལ་ལག་པས་རེག་པའི་སྣང་བ་མི་འཆར་བར་རང་ངོས་ནས་གྲུབ་པ་
T
གཅིག་ཡུལ་གྱི་གོ་ས་མནན་ནས་ཚུགས་ཐུབ་ཏུ་གྲུབ་པ་ལ་ལག་པ་ཐུག་པའི་སྣང་བ་
འབྱུང་བ་བཞིན་དུ་ངའོ་སྙམ་པའི་བློ་ལྷང་གིས་སྐྱེས་པ་ནའང་སྒྲ་རྟོག་གིས་བཞག་ཙམ་
གྱིས་ངའི་སྣང་བ་མི་འཆར་གྱིས། ང་ཁོ་རང་གི་ངོས་ནས་གཞན་ལ་ལྟོས་མེད་ཀྱི་འཁྲང་
ཐང་བའི་སྣང་བ་དེ་བློ་ལ་ངེས་པར་འཆར་ཞིང༌། དེ་ལྟ་བུའི་ཚུལ་དེ་ལྟར་དུ་སྣང་བ་
དང་དེ་ལྟར་དུ་གྲུབ་པར་འཛིན་པའི་འཛིན་ཚུལ་གཉིས་འཁོར་བའི་སེམས་ཅན་ཐམས་
ཅད་ཀྱི་རྒྱུད་ལ་རང་ཆས་སུ་ཡོད་པའི་ངར་འཛིན་ལྷན་སྐྱེས་ཞེས་བྱ་བ་ཡིན་ནོ། །མདོར་
ན་གཞི་གང་ཟག་ལ་དམིགས་ནས་རང་ངོས་ནས་གྲུབ་པར་འཛིན་པའི་བློ་ལ་གང་ཟག་

《3》 ཟབ་མོ་དབུ་མའི་ལྟ་ཁྲིད། 63
གི་བདག་འཛིན་དང་། གཞི་ཆོས་ལ་དམིགས་ནས་རང་ངོས་ནས་གྲུབ་པར་འཛིན་པའི་
བློ་ལ་ཆོས་ཀྱི་བདག་འཛིན་ཏེ། བདེན་འཛིན་དེ་གཉིས་འཁོར་བའི་རྩ་བ་ཡིན་པས།
དེ་མ་སྤངས་པར་ལུས་ཅན་འཁོར་བ་ལས་གྲོལ་བའི་ཐབས་མེད། ཕྱིན་ཅི་ལོག་གི་བློ་
དེ་སྤོང་བ་ཡང་། དེས་བཟུང་བ་ལྟར་གྱི་རང་ངོས་ནས་གྲུབ་པ་མེད་པར་རྟོགས་པས་
བསྒོམ་པ་མཐར་ཕྱིན་པ་ལ་རག་ལས་ཤིང་། བདེན་འཛིན་གྱི་ཞེན་ཡུལ་མེད་པར་རྟོགས་
པས་ཚད་མ་སྐྱེ་བ་ཡང་བདེན་འཛིན་ལྷན་སྐྱེས་ལ་སྣང་བ་ལྟར་ཡུལ་རང་ངོས་ནས་གྲུབ་
པ་རིགས་པ་ཡང་དག་གིས་ཁེགས་པ་ལ་རག་ལས་པས། གོང་དུ་བཤད་པའི་ཚད་མ་
གསུམ་གྱི་བྱེད་པ་ལ་བརྟེན་ནས་ང་རང་ངོས་ནས་མ་གྲུབ་པར་རྟོགས་པའི་ཚད་མ་སྐྱེ་
བ་ཡིན་ནོ། ། ཚད་མ་གཉིས་པ་སྐྱེ་བའི་ཐབས་ནི། ངར་འཛིན་ལྷན་སྐྱེས་ལ་སྣང་
བའི་ང་སྣང་ཚུལ། དེ་ལྟར་དུ་ཡོད་ན་ང་དེ་རང་གི་ཕུང་པོ་ལྔ་དང་སྣང་བ་ལྟར་གྱི་གཅིག་
ཏུ་གྲུབ་འདུག་གམ། སྣང་བ་ལྟར་གྱི་རང་ངོས་ནས་ཕུང་པོ་ལྔ་དང་སོ་སོར་གྲུབ་འདུག་
གམ། དེ་གཉིས་གང་ཡང་མ་ཡིན་པའི་ཕུང་གསུམ་པ་ཞིག་འདུག་ལེགས་པར་བརྟགས་
ན༑ རང་གི་བློ་ལ་ཆོས་ཇི་འདྲ་ཞིག་སྣང་ཡང་དང་པོར་ཤར་བའི་ཚེ་ཇི་ལྟར་འཆར་
གྱི་ངེས་པ་མེད་ཀྱང་བློ་ལ་ཤར་བའི་འོག་ཏུ། གཅིག་དང་ཐ་དད་གང་ཡིན་དཔྱད་པ་
ན༑ ཡང་ན་གཅིག་གི་རྣམ་པར་འཆར་ལ། ཡང་ན་ཐ་དད་ཀྱི་རྣམ་པར་འཆར་གྱི།
གཅིག་དང་ཐ་དད་གང་རུང་མ་ཡིན་པའི་རྣམ་པ་འཆར་ཚུལ་དེ་འདྲ་བ་ནི་བློས་བརྟགས་
ཀྱང་འཇོག་མི་ཤེས་ལ། ཤེས་བྱ་ལ་ཡང་མི་སྲིད་པས། ང་དང་ཕུང་པོ་སོགས་ཡུལ་
ཁོ་རང་གི་ངོས་ནས་གྲུབ་ན་ཡུལ་རང་ངོས་ནས་གྲུབ་པའི་གཅིག་དང་ཐ་དད་གང་རུང་
དུ་གྲུབ་པ་ལས་འོས་མེད། དེ་གཉིས་གང་རུང་མིན་པའི་ཕུང་གསུམ་པ་ཡོད་པ་མི་
འདུག་སྙམ་དུ་ཁྱབ་པ་ངེས་པར་བྱས་ལ། བདེན་པའི་གཅིག་ཏུ་མ་གྲུབ་པར་རྟོགས་
པའི་ཚད་མ་སྐྱེ་བའི་ཐབས་ནི་སྔར་ལྟར་ངའོ་སྙམ་པའི་བློ་ལྷང་བ་གཅིག་བསྐྱེད་ནས།

64 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། _ _ 《༢）
+-- ，- - --- -- - - - ས -- --- ---
ངར་འཛིན་ལྷན་སྐྱེས་ཀྱི་སྣང་ཚུལ་རྟོགས་པར་བྱས་ལ། སྣང་ཚུལ་འདི་ལྟར་དུ་ཡུལ་
ཁོ་རང་གི་ངོས་ནས་གྲུབ་ན་སྣང་བ་ལྟར་གྱི་ཕུང་པོ་དང་གཅིག་ཏུ་གྲུབ་བམ་ཐ་དད་དུ་
གྲུབ་རྟོགས་པར་བྱའོ། །དེ་ལྟར་ཕུང་པོ་དང་གཅིག་ཏུ་གྲུབ་ན་རང་ངོས་ནས་གྲུབ་པའི་
གཅིག་ཡིན་པས་ཆ་སོ་སོ་བ་གཏན་མེད་ཀྱི་གཅིག་ཏུ་ཡུལ་སྟེང་ནས་གྲུབ་དགོས་ཤིང་།
དེ་ལྟར་ན་ཕུང་པོ་ལྔ་པོའང་གཏན་མེད་ཀྱི་གཅིག་ཏུ་འགྱུར་དགོས་ལ། དེ་ལྟར་ན་རྣམ་
པར་ཤེས་པ་ལའང་གཟུགས་བཞིན་དུ་ཁ་དོག་དང་དབྱིབས་སོགས་ཡོད་པ་དང་། ལུས་
མེར་བསྲེག་ན་རྣམ་ཤེས་ཚིག་པ་སོགས་སུ་འགྱུར་བས་གཟུགས་ཀྱི་ཕུང་པོ་དང་རྣམ་
པར་ཤེས་པ་གཅིག་ཏུ་འགྱུར་བའི་ཐབས་མེད་པས། ང་དང་ཕུང་པོ་གཉིས་ཡུལ་སྟེང་
ནས་གྲུབ་པའི་གཅིག་ཡིན་པ་ལ་གནོད་པ་འབབ་ཚུལ་མྱོང་ཐོག་ནས་དྲངས་ཏེ་རང་བཞིན་
གྱིས་གྲུབ་པའི་གཅིག་མ་ཡིན་པར་ངེས་པར་བྱའོ། །ད་དུང་དེ་ཙམ་གྱིས་ངེས་པ་འདྲེན་
མ་ཐུབ་ན་འཇུག་པ་ལས། གང་ཕྱིར་ཕུང་པོ་བདག་ན་དེ་ཕྱིར་དེ། །མང་བའི་བདག་
དེ་དག་ཀྱང་མང་པོར་འགྱུར། །ཞེས་གསུངས་པ་ལྟར། བདག་དང་ཕུང་པོ་གཉིས་
རང་ངོས་ནས་གྲུབ་པའི་གཅིག་ཡིན་ན། དབྱེ་བ་གཏན་མེད་ཀྱི་གཅིག་ཡིན་དགོས་
སོ༑ ༑དེ་ཡིན་ན་གང་ཟག་རེ་རེ་ལ་ཡང་ཕུང་པོ་དང་ཁམས་དུ་མ་ཡོད་པ་ལྟར་གང་
ཟག་ཀྱང་མང་པོར་འགྱུར་ཞིང་། ཡང་ན་གང་ཟག་གཅིག་ཡིན་པ་ལྟར་ཕུང་པོ་ལྔ་ཡང་
གཅིག་ཏུ་འགྱུར་བའི་སྐྱོན་ཡོད་པས། ང་དང་ཕུང་པོ་གཉིས། རང་བཞིན་གྱིས་གྲུབ་
པའི་གཅིག་མ་ཡིན་པར་ངེས་པ་མྱོང་ཐོག་ནས་འདྲེན་པར་བྱ་ཞིང་། བདེན་པའི་དུ་
བྲལ་དུ་ངེས་པའི་ཚད་མ་སྐྱེ་བའི་ཐབས་ནི། སྔར་བཤད་པ་ལྟར་ངའོ་སྙམ་པའི་བློ་ལྷང་
པ་གཅིག་བསྐྱེད་ལ། ངའི་སྣང་ཚུལ་ངེས་པར་བྱས་ལ། ང་དེ་སྣང་བ་ལྟར་ཕུང་པོ་
སོགས་དང་ཡུལ་སྟེང་ནས་ཐ་དད་དུ་གྲུབ་བོ་སྙམ་ན། དེ་ཡང་ང་དང་ངའི་ཕུང་པོ་སོགས་
ཡུལ་རང་ངོས་ནས་སོ་སོར་གྲུབ་ན། འབྲེལ་བ་གཏན་མེད་ཀྱི་ཐ་དད་ཡིན་དགོས།

ཟབ་མོ་དབུ་མའི་ལྟ་ཁྲིད། །
དེ་ལྟར་ཡིན་ན་བློས་ཐ་དད་དུ་བཏགས་པའི་ཆོས་ཀ་བ་དང་བུམ་པ་སོགས་དུ་མ་ལྷན་
ཅིག་ཏུ་ཚོགས་པའི་སྟེང་ནས་ཀ་བ་བླངས་པའི་ཤུལ་དུ་བུམ་པ་ད་དུང་གནས་པ་ལྟར།
ང་དང་ཕུང་པོ་ལྔ་ཡུལ་སྟེང་ནས་སོ་སོར་ཡོད་ཕྱིན་ཕུང་པོ་དེ་ལྔ་རེ་རེ་ནས་བློས་གསལ་
བའི་འོག་ཏུ་ང་འདིའོ། །ཞེས་ཡོད་དགོས་པ་ལ་དེ་ལྟ་བུ་མེད་པ་མྱོང་བས་གྲུབ་པས་
ང་དང་ཕུང་པོ་ལྔ་ཡུལ་ཁོ་རང་གི་ངོས་ནས་སོ་སོར་གྲུབ་པ་མེད་པས་ངེས་པ་མྱོང་ཐོག་
ནས་དྲངས་པའི་སྒོ་ནས་ཕུང་པོ་ལས་དོན་གཞན་པའི་བདག་མེད་པར་ངེས་པར་བྱ་སྟེ།
འཇུག་པ་ལས། དེ་ཕྱིར་ཕུང་པོ་ལས་གཞན་བདག་མེད་དེ། ཕུང་པོ་མ་གཏོགས་དེ་
འཛིན་མ་གྲུབ་ཕྱིར། ཞེས་གསུངས་ཏེ། གཞན་ཡང་། བདག་ཕུང་གཉིས། རང་
བཞིན་གྱིས་གྲུབ་པའི་ཐ་དད་ཡིན་ན་འབྲེལ་མེད་དོན་གཞན་ཡིན་པས། མགོ་བོ་ན་
བ་ལ་ང་ན་ཞེས་དང་། མིག་གིས་གཟུགས་མཐོང་བ་ལ་བདག་གིས་མཐོང་ཞེས་པའི་
ཐ་སྙད་བྱེད་པ་དང་། སེམས་ལ་མི་འདོད་པ་བྱུང་བ་ལ་བདག་ལ་སྡུག་བསྔལ་བྱུང་ཞེས་
པ་སོགས་མི་འཐད་པ་ལ་དེ་ལྟ་བུ་ད་ལྟ་བསྙོན་མེད་དུ་ཁས་ལེན་པས་ཕུང་པོ་དང་ངོ་བོ་
ཐ་དད་དུ་གྲུབ་པའི་བདག་མེད་པར་ངེས་པར་བྱ་ཞིང་། དེའི་རྗེས་སུ་བདག་ཕུང་གཉིས།
རང་ངོས་ནས་གྲུབ་པའི་གཅིག་མ་ཡིན་པར་ངེས་པའི་བློ་དང་། རང་ངོས་ནས་གྲུབ་
པའི་ཐ་དད་པ་མ་ཡིན་པར་ངེས་པའི་བློ་གཉིས། རིམ་ཅན་དུ་སྐྱེས་པ་ན། དེ་གཉིས་
གང་ཡང་མ་ཡིན་པའི་ཡུལ་སྟེང་ནས་གྲུབ་པ་མི་འདུག་སྙམ་པའི་ངེས་པ་སྔར་མྱོང་
ཐོག་ནས་དྲངས་པ་དེ་དྲན་ནས་རྒྱུ་མཚན་དེ་རྣམས་ཀྱི་ཕྱིར་ང་ཡུལ་སྟེང་ནས་གྲུབ་པ་
གང་ཡང་མི་འདུག་སྙམ་པའི་ངེས་པ་ལྷང་པ་གཅིག་བསྐྱེད་ལ། དེ་ལྟར་ང་རང་ངོས་
ནས་གྲུབ་པ་མེད་པར་རྟོགས་པའི་ཚད་མ་སྐྱེས་པ་ན་ལྟ་བ་རྟོགས་པ་ཞེས་གསུངས་པའོ།།
དེ་ཡང་ཐོས་པ་རྒྱ་ཆུང་བ་དག་ནི་དེ་ཙམ་ལ་བརྟེན་ནས་ངེས་པ་དྲངས་ཏེ་བསྒོམ་པར་བྱ་
ཞིང་། ཐོས་པ་མང་བ་རྣམས་ཀྱིས་རིགས་པའི་རྣམ་གྲངས་མཐའ་ཡས་པའི་སྒོ་ནས།

66 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ང་དང་ཕུང་པོའི་སྟེང་དུ་སྦྱར་ཏེ་དྲན་པར་བྱ་བའི་ཚུལ་རྗེའི་གསུང་རབ་རྣམས་ལས་ཤེས་
པར་བྱའོ། །བདག་དང་ཕུང་པོ་རང་བཞིན་གྱིས་གྲུབ་པའི་ཐ་དད་ཡིན་པ་ལ། གནོད་
བྱེད་བསྟན་པའི་རིགས་པ་ཕལ་ཆེ་བ་ནི། བདག་ཕུང་རང་བཞིན་གྱིས་གྲུབ་པའི་ཐ་དད་
ཡིན་ན། འབྲེལ་མེད་དོན་གཞན་དུ་འགྱུར་དགོས་པའི་ཚུལ་གྱིས་གནོད་བྱེད་དེ་རྣམས་
འཇུ ག་པར་སྟོན་པ་ཡིན་ལ། བདག་ཕུང་རང་བཞིན་གྱིས་གྲུབ་པའི་གཅིག་ཡིན་ན།
ཆ་ཐ་དད་གཏན་མེད་ཀྱི་གཅིག་ཡིན་དགོས་ལ། དེ་ལྟར་ན། བསྟན་བཅོས་སུ་བདག་
ཕུང་རང་བཞིན་གྱིས་གྲུབ་པའི་གཅིག་ཡིན་པ་ལ། གོང་དུ་བཤད་པའི་གནོད་པ་རྣམས་
འཇུག་པ་ཡིན་ཏེ། རིགས་པའི་ཕུལ་མཚམས་འདི་གཉིས་མ་ཤེས་ན་བདག་མེད་གཏན་
ལ་འབེབས་པའི་གསུང་རབ་ལ་ཐོས་བསམ་ཇི་ཙམ་བྱས་ཀྱང་འཕྲལ་ཚིག་འགྲིག་པ་ཙམ་
ཡོང་བ་སྲིད་ཀྱང་དོན་ཕྱིན་ཅི་མ་ལོག་པར་རྟོགས་པ་དང་མྱོང་བ་རྣམ་དག་སྐྱེ་བ་མི་སྲིད་
པས། རིགས་པའི་ཕུལ་མཚམས་འདི་ཉིད་ལ་གོ་བ་ལེགས་པར་ཆགས་པ་དགོས་སོ།།
གཉིས་པ་ཉམས་ལེན་གྱི་གནད་བསྡུས་ཏེ་བསྟན་པ་ནི་སྟོང་ཉིད་ལ་དམིགས་པའི་ཞི་
གནས་སྒོམ་པ་དང་དཔྱད་སྒོམ་གཉིས་ཀའི་ཚེ་ཇི་ལྟར་བྱེད་པའི་ཚུལ་ཤེས་དགོས་པས།
དང་པོ་ཞི་གནས་སྒོམ་པ་ལ་ནི་དམིགས་རྟེན་འཚོལ་བའི་ཆེད་དུ་རིག་པས་དཔྱད་ནས་
སྟོང་ཉིད་ངེས་པར་བྱེད་ཀྱང་སྟོང་ཉིད་ངེས་ནས་དམིགས་རྟེན་རྙེད་པ་ཡིན་པས་རང་
བཞིན་མེད་པར་ངེས་པའི་རྒྱུ་དེ་ཀ་ལ་བྱིང་རྒོད་སོགས་ཀྱིས་བར་མ་ཆོད་པར་རྩེ་གཅིག་
ཏུ་སྒོམ་པའི་འཇོག་སྒོམ་ཁོ་ན་བྱེད། ཞི་གནས་གྲུབ་ནས་ལྟ་བ་སྐྱོང་པའི་ཚེ་སྔོན་དུ་
དཔྱོད་པར་མ་ཟད། དངོས་གཞིའི་སྐབས་སུ་འང་སོ་སོར་རྟོག་པའི་ཤེས་རབ་ཀྱིས་ཡང་
ཡང་དཔྱད་ནས་སྒོམ་དགོས་པ་ཡིན་ཏེ། ཏིང་ངེ་འཛིན་རྒྱལ་པོའི་མདོ་ལས། གལ་
ཏེ་ཆོས་ལ་བདག་མེད་སོ་སོར་རྟོག །སོ་སོར་དེ་བརྟགས་གལ་ཏེ་བརྟན་གྱུར་ན། །ད
ནི་མྱ་ངན་འདས་ཐོབ་འབྲས་བུའི་རྒྱུ། ། རྒྱུ་གཞན་གང་ཡིན་དེས་ནི་ཞིར་མི་འགྱུར།།

ཟབ་མོ་དབུ མའི་ལྟ་ཁྲིད། 67
བབ --- -- - ，- - - - - -
བ བ --- -- - -， - ， --- -，--- 
ཞེས་གསུངས་པ་ལྟར་དཔྱད་སྒོམ་དགོས་ཏེ། འདི་ལ་ཡང་བློ་ཡི་སྡོད་ལུགས་ཅི་འདྲ་
བ་ཞིག་གི་ངང་ལས་དཔྱོད་པ་དང་། ཚུལ་ཇི་ལྟར་དུ་དཔྱོད་པའི་ཚུལ་རྣམས་ཤེས་དགོས་
པ་ཡིན་ནོ། །དངོས་གཞིའི་དུས་སུ་དཔྱད་པ་བྱེད་པ་ལ་ནི། སྟོང་ཉིད་ལ་དམིགས་
པའི་གནས་ཆ་རྙེད་ནས་དཔྱད་སྒོམ་བྱེད་ཀྱི། གནས་ཆ་མ་རྙེད་བར་དུ་དཔྱད་སྒོམ་མི་
བྱ༑ དཔྱོད་པའི་ཚེ་གནས་ཆ་མི་འཆོར་བ་ཞིག་དགོས་པ་ཡིན་ལ། དེའི་བསྒོམ་ཚུལ་
ཡང་འདི་ལྟར་བྱ་སྟེ། སེམས་བྱིང་པོ་གནས་ཆའི་ངང་ལ་བཞག་བཞིན་དུ་བློའི་ཟུར་
ཞིག་གིས་ངར་འཛིན་ལྷན་སྐྱེས་ལ་ཇི་ལྟར་སྣང་བ་ལྟར་གྱི་ངའི་སྣང་ཚུལ་དེ་ངེས་པར་
བྱས་ཏེ། སྔར་ཐོས་བསམ་གྱི་སྐབས་ལས་བློ་ཤིན་ཏུ་ཕྲ་བ་ཞིག་གིས་གཅིག་དུ་བྲལ་
གྱི་རི གས་པས་མྱོང་བ་ལ་བསྐོར་ནས་དཔྱད་པས་སྣང་ཚུལ་ལྟར་རང་བཞིན་གྱིས་མ་
གྲུབ་པར་ངེས་པའི་ཚད་མ་སྐྱེས་པ་ན་སྣང་ཚུལ་དེ་ཞེ་ཕུགས་ལ་བཞག་ནས། དེ་ལྟར་
གྲུབ་པ་མེད་པས་ངེས་ཤེས་ལ་རྩེ་གཅིག་ཏུ་འཇོག་ཚུལ་སྔར་ལྟར་བྱས་ལ= ། འཛིན་
ཟ་་ 
སྟངས་ཀྱི་ཤུགས་ཞན་དུ་འགྲོ་བ་དོགས་པ་ན། ཡིད་ཀྱི་ཤེས་པ་སྤྱི་ཙམ་པོ་དེ་སྔར་གྱི་
འཛིན་སྟངས་མ་ཤོར་བས་ངེས་ཤེས་ལ་གནས་བཞིན་པའི་ངང་ནས། ཤེས་པའི་ཆ་ཕྲ་
མོ་ཞིག་གིས་ང་དེ་སྦྱང་ཚུལ་ལྟར་ཡུལ་སྟེང་ནས་གྲུབ་ན་རང་གི་ཕུང་པོ་དང་རང་ངོས་
ནས་གཅིག་དང་ཐ་དད་གང་རུང་དུ་གྲུབ་དགོས་པ་ལ། གང་དུའང་གྲུབ་པ་མེད་སྙམ་
དུ་དཔྱོད་ཚུལ་ལ་བློ་ཁ་ཕྱོགས་པ་ཙམ་བྱས་པའི་ང་ཡུལ་སྟེང་ནས་གྲུབ་པ་མི་འདུག་སྙམ་
པའི་ངེས་ཤེས་སྔར་ལས་ཀྱང་ཤུགས་དྲག་པ་འབྱུང་ཞིང་། དེ་ཀའི་ངང་ལ་འཇོག་པ་
སྔར་ལྟར་བྱ། ཡང་འཛིན་སྟངས་ཤུགས་ཆུང་དུ་འགྲོ་བར་དོགས་པ་ན་སྔར་ལྟར་དཔྱད་
ནས་བསྒོམ་པ་ཡིན། དེའི་ཚུལ་ཡང་མཉམ་བཞག་གིས་གནས་ཆ་མ་ཤོར་བར་གནས་
བཞིན་པའི་ངང་ནས་ཤེས་པའི་ཆ་ཕྲ་མོ་ཞིག་གིས་དཔྱད་པ་བྱེད་པ་འདི་ནི། དཔེར་ན་
མཚོ་ཤིན་ཏུ་དྭངས་པ་ལ་རླུང་གིས་མ་བསྐྱོད་པར་ཁྲིག་གེ་གནས་པའི་གཏིང་ནས་ཉེའུ་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཉ》
ཆུང་རྣམས་འཁྱུག་འཁྱུག་བྱེད་པ་བཞིན་ཡིན་གསུང་། དེ་ནི་གནས་ཆ་ལ་བཞག་བཞིན་
པའི་ངང་ནས་དཔྱད་པ་བྱས་པའི་གནས་ཆ་མི་འཆོར་ཞིང་དཔྱད་དོན་ངེས་པའི་གནས་
ཆ་བརྟན་དུ་འགྲོ་ཡང་གནས་ཆ་གཙོ་བོར་མི་འཛིན་པར་སོ་སོར་རྟོག་པའི་ཤེས་རབ་ཀྱིས་
གནས་ཆ་ལ་མི་གནོད་ཙམ་དུ་དཔྱད་ནས་ངེས་ཤེས་ཀྱི་རྒྱུན་ལ་འཇོག་པ་དང་། ཡང་
གནས་ཆ་མ་ཤོར་བའི་ངང་ནས་དཔྱོད་པ་སོགས་སྤེལ་མར་བྱེད་དགོས། དེ་ལྟར་ཞི་
ལྷག་རྗེས་མཐུན་པ་ཟུང་འབྲེལ་དུ་གོམས་པར་བྱས་པའི་མཐར་སྟོང་ཉིད་ཀྱི་དོན་ལ་སོ་
སོར་རྟོག་པའི་ཤེས་རབ་ཀྱིས་དཔྱད་པས། དཔྱད་དོན་ངེས་པ་དྲངས་པ་དང་ལྷན་ཅིག་
ཏུ་ལུས་སེམས་ཤིན་སྦྱངས་ཀྱི་བདེ་བ་དྲངས་ནས་གནས་ཆ་ཤིན་ཏུ་བརྟན་པར་འགྱུར་
བས་གནས་པའི་ངང་ནས་ལེགས་པར་དཔྱོད་ནུས་པར་མ་ཟད་དཔྱད་པ་ཙམ་གྱིས་གནས་
ཆ་མཆོག་ཏུ་གྱུར་པ་འབྱུང་། དེ་ལྟར་དཔྱད་པ་ལ་བརྟེན་ནས་ལུས་སེམས་ཤིན་སྦྱངས་
ཀྱི་བདེ་བ་འདྲེན་ནུས་པ་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་ཐོབ་པ་ཡིན་ནོ།།
མདོར་ན་རང་ངོས་ནས་མ་གྲུབ་པའི་རྣམ་པར་དཔྱད་ཙམ་དེ་ཉིད་ངེས་པ་ན། དེ་ཉིད་
དམིགས་ཡུལ་དུ་བྱས་ནས་བྱིང་རྒོད་དང་བྲལ་བར་རྩེ་གཅིག་ཏུ་འཇོག་སྒོམ་བྱེད་པ་ནི།
སྟོང་ཉིད་ལ་དམིགས་པའི་ཞི་གནས་རྐྱང་པའི་སྒོམ་ཚུལ་ཡིན་ཀྱི། ལྷག་མཐོང་གིས་
དཔྱོད་ཚུལ་དུ་འགྲོ་བ་ལ་ཡང་དཔྱད་ཀྱིན་སྐྱོང་བ་དགོས་སོ། །དེ་ལྟ་བུའི་རིགས་པ་
ཡང་དག་གཅིག་དུ་བྲལ་གྱི་རྟགས་ལ་བརྟེན་ནས་བཙལ་བའི་ཚེ། རང་ངོས་ནས་གྲུབ་
པ་རྣམ་པར་དཔྱད་ཙམ་གྱི་སྟོང་སང་མེད་དགག་དེ་ཉིད་ལ་ཆོས་གཞན་གྱིས་བར་མ་ཆོད་
པར་རྩེ་གཅིག་ཏུ་མཉམ་པར་འཇོག་པ་ནི་མཉམ་བཞག་ནམ་མཁའ་ལྟ་བུའི་སྐྱོང་ཚུལ་
ཡིན་ལ། རྗེས་ཐོབ་ཏུ་མིང་རྐྱང་བཏགས་ཡོད་ཙམ་ལ་ངེས་པ་འདྲེན་པའི་ཚུལ་དང་།
ང་བཏགས་ཡོད་ཙམ་དུ་སྒོམ་པའི་ཚུལ་དེ་ལ་བརྟེན་ནས་སྒྱུ་མ་ལྟ་བུར་འཆར་བའི་ཚུལ།
མཉམ་བཞག་དེ་ལས་ལངས་པའི་ཚེ། གནས་ཆ་ཆེན་པོ་ཞིག་རྙེ ད་ནས་འཛིན་སྟངས་

ཟབ་མོ་དབུ་མའི་ལྟ་ཁྲིད། །
- ---- -- ---མ་ཕ --
དེའི་རྩི་མ་ཡལ་བར་ལ་ཡུལ་སྣང་ཐམས་ཅད་སྒྱུ་མ་ལྟ་བུར་རང་གིས་ངང་གིས་འཆར་
ཞིང་། གནས་ཆ་མ་རྙེད་པའི་ལས་དང་པོ་ང་ལ་རང་གིས་ངང་གིས་སྒྲ་མ་ལྟ་བུར་འཆར་
མི་ནུས་པས། དྲན་ཤེས་བརྟན་པོའི་སྒོ་ནས་སྒྱུ་མ་ལྟ་བུར་འཆར་བ་ལ་སློ བ་དགོས་
སོ༑ ༑དེ་ཡང་གྲུབ་མཐའ་སྨྲ་བ་སོ་སོའི་དབང་གིས་སྒྱུ་མ་ལྟ་བུའི་དོན་འཆད་ཚུལ་
མི་འདྲ་བ་མང་དུ་ཡོད་ཀྱང་འདིར་ཐལ་འགྱུར་བའི་ལུགས་ཀྱི་སྒྱུ་མ་ལྟ་བུར་འཆར་ཚུལ་
འཆད་པ་ཡིན་ནོ། །ཁ་ཅིག་སྒྱུ་མ་མཁན་གྱིས་རྡེའུ་ཤིང་བུ་སོགས་རྟ་གླང་དུ་སྤྲུལ་པའི་
ཚེ༑ དེ་རྟ་གླང་དུ་སྣང་ཡང་རྟ་གླང་དུ་མ་གྲུབ་པ་བཞིན་དུ། ཀ་བུམ་སོགས་ཆོས་
ཐམས་ཅད་ཀ་བུམ་སོགས་སུ་མ་གྲུབ་པར་འདོད་པ་མི་འཐད་དེ། ཀ་བ་ཀ་བར་མ་གྲུབ་
བུམ་པ་བུམ་པར་མ་གྲུབ་ན། ཀ་བ་དང་བུམ་པ་སོགས་གཏན་ནས་མེད་དགོས་པར་
འགྱུར་ལ། དེ་ལྟར་བྱས་ན་ཆོས་ཐམས་ཅད་གཏན་མེད་དུ་ཁས་ལེན་དགོས་པར་འགྱུར་
བས་ལེགས་པ་མ་ཡིན་ལ། རང་ལུགས་ནི་སྒྱུ་མ་མཁན་གྱིས་རྡེའུ་ཤིང་བུ་རྟ་གླང་དུ་
སྤྲུལ་པའི་ཚེ་སྔགས་རྫས་ཀྱིས་མིག་བསླད་པའི་གང་ཟག་ལ་རྡེའུ་ཤིང་བུ་སོགས་རྟ་གླང་
དུ་གྲུབ་པ་ལྟ་བུར་སྣང་ཡང་དེ་ཡི་ཆ་གང་ནས་ཀྱང་རྟ་གླང་གི་ངོ་བོར་མ་གྲུབ་པ་བཞིན་
དུ་འཁོར་བའི་སེམས་ཅན་རྣམས་ལ་ཀ་བུམ་སོགས་ཀྱི་ཆོས་འདི་རྣམས་ཡུལ་ཁོ་རང་
གི་ངོས་ནས་གྲུབ་པར་སྣང་ཡང་དེའི་ཆ་གང་ནས་ཀྱང་རང་བཞིན་གྱིས་གྲུབ་པས་སྟོང་
པ་ཡིན་ནོ། །དེ་ལྟ་བུའི་སྣང་སྟོང་ཚོགས་པས་སྒྲ་མ་ལྟ་བུར་འཆར་ཚུལ་ནི་མཉམ་
གཞག་དུ་ང་རང་བཞིན་མེད་པར་སྒོམ་ཚུལ་སྔར་ལྟར་བྱས་ནས། དེ་ལས་ལངས་པའི་
རྗེས་ཐོབ་ཏུ་ང་ང་སྙམ་པ་བྱུང་བ་དང་། གཞན་ཡང་ཀ་བུམ་སོགས་ཡུལ་སྣ་ཚོགས་
སྣང་བའི་ཚེ། ཐམས་ཅད་རང་བཞིན་གྱིས་གྲུབ་པ་ལྟ་བུར་ལམ་ལམ་ཤར་བྱུང་བ་ན།
སྔར་མཉམ་གཞག་དུ་སྒོམ་པའི་རང་བཞིན་མེད་པའི་དོན་དྲན་པར་བྱས་ནས་སྣང་ཚུལ་
དེ་ལྟར་དུ་གྲུབ་པ་མེད་སྙམ་དུ་བློས་ཐག་བཅད་པས་དྲན་པ་རྒྱུན་ལྡན་དུ་སྒོམ་པ་ཡིན་

70 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ལ༑ འདི་ཉིད་ལས་དང་པོ་པ་ལ་རྗེས་ཐོབ་སྒྲ་མ་ལྟ་བུའི་འཆར་ཚུལ་གྱི་གནད་ཆེ་ཤོས་
ཡིན་ནོ། །དེའི་སྐབས་སུ་མཉམ་གཞག་གིས་ངེས་ངོར་རང་ངོས་ནས་གྲུབ་པ་བཀག་
པའི་ལྷག་མ་ང་ཡི་ཆ་ཅུང་ཟད་ཅིག་མ་ལུས་ཀྱང་། རྗེས་ཐོབ་ཏུ་ལངས་པ་ན་བཀག་
པའི་ཤུལ་དུ་ཅི་འདུག་བལྟས་པས་ང་ང་ཞེས་པའི་མིང་ཙམ་ཞིག་ལྷག་མར་ལུས་པ་དང་།
མིང་དེ་ཡང་རྟོག་པས་ཡུལ་སྟེང་ང་ཡི་མཚན་གཞིར་གྲུབ་པ་མེད་པས་རྟོག་པས་བཏགས་
ཙམ་དུ་ངེས་པ་འདྲེན་ཐུབ་པ་དང་། མིང་རྐྱང་དེའི་དོན་ལ་དཔྱད་པ་ཅི་ཡང་མ་བྱས་པར་
མིང་ཙམ་པ་དེའི་རྗེས་སུ་འབྲངས་ནས་ཞུགས་པས། ལས་གསོག་པ་པོ་དང་བདེ་སྡུག་
མྱོང་བ་སོགས་བྱ་བ་བྱེད་ནུས་སུ་རིག་པས་འགྲུབ་པ་ནི་རྟེན་འབྲེལ་དང་སྟོང་ཉིད་མི་
འགལ་ཞིང་། ཟུང་དུ་འཇུག་པའི་ཚུལ་ལ་ངེས་པ་སྙིང་ཐག་པ་ནས་སྐྱེ་ལུགས་ཁ་བཤད་
ཙམ་མ་ཡིན་པ་ཅིག་འོང་བ་ཡིན་ནོ། །ང་ཡི་བ་རང་བཞིན་མེད་པར་གཏན་ལ་འབེབས་
ཚུལ་འདི་ཉིད་ཀྱི་ཤུགས་ལ་ཐོན་པས་ཟུར་དུ་མ་བྱས་ལ། གཉིས་པ་ཆོས་ཀྱི་བདག་
མེད་སྒོམ་ཚུལ་ལ། བདག་མེད་པར་སྒོམ་པའི་ཆོས་ལ་ཡང་འདུས་བྱས་འདུས་མ་
བྱས་སོགས་མང་པོ་ཞིག་འདུག་སྟེ། གང་ཡང་རུང་བ་ལུས་ལྟ་བུ་ཞིག་གི་སྟེང་དུ་
གཏན་ལ་ཕབ་ནས་བསྒོམས་པས། ཆོས་གཞན་རྣམས་ཀྱི་སྟེང་དུ་རིགས་པ་དེ་ཉིད་
ཁ་སྤོས་ནས་བསྒོམས་པས་བདག་མེད་རྟོགས་པར་འགྱུར་བ་ནི། འཕགས་པ་ལྷས།
གང་གིས་དངོས་གཅིག་དི་བཞིན་ཉིད་མཐོང་བ། །དེ་ཡིས་དངོས་ཀུན་དེ་བཞིན་ཉིད་
དུ་མཐོང་། །ཞེས་གསུངས་སོ། །ཐོག་མར་རང་གི་ལུས་སྟེང་དུ་གཏན་ལ་ཕབ་ནས་
སྒོམ་ཚུལ་བསྟན་པར་བྱ་སྟེ། དེ་ཡི་ཚུལ་ཡང་བློ་ལྷན་སྐྱེས་ལ་རང་གི་ལུས་འདི་སྣང་
ཚུལ་ཇི་ལྟར་འདུག་བལྟས་པས་ལུས་ཁོ་རང་གི་ངོས་ནས་ཚུགས་ཐུབ་ཏུ་གོ་ས་མནན་
ནས་གནས་པ་ལྟ་བུ་ཅིག་འཆར་ལ། སྣང་ཚུལ་དེ་ངེས་པར་བྱས་ནས་སྣང་ཚུལ་དེ་
ལྟར་དུ་ཁོ་རང་གི་ངོས་ནས་མགོ་ལག་རྐང་པ་སོགས་ཆ་ཤས་འདི་རྣམས་དང་རང་ངོས་

ཟབ་མོ་དབུ་མའི་ལྟ་ཁྲིད། །
《༢》 
ནས་གཅིག་དང་ཐ་དད་གང་དུ་གྲུབ་བརྟགས་པ་ན། འདི་རྣམས་དང་རང་ངོས་ནས་གྲུབ་
པའི་གཅིག་ཡིན་ན། ལག་པ་ལྟ་བུ་དང་རང་ངོས་ནས་གྲུབ་པའི་གཅིག་ཡིན་ནམ། ཡན་
ལག་གཞན་རྣམས་དང་གཅིག་ཏུ་གྲུབ། དང་པོ་ལྟར་ན་ལུས་ཀྱི་ཆ་ཤས་གང་ཡིན་ཐམས་
ཅད་ལག་པའི་ཆ་ཤས་སུ་འགྱུར་ཏེ། ལུས་འདི་ལག་པ་དང་གཅིག་ཡིན་པས་སོ། །དེ་
ལྟར་ཡིན་ན་ནི་རྐང་པ་དང་མགོ་སོགས་ལག་པའི་ཆ་ཤས་སུ་འགྱུར་དགོས་ནའང་། དེ་
ལྟ་བུ་ཡོང་ས་མེད་པས་ལུས་འདི་རང་རང་གི་ཆ་ཤས་རྣམས་དང་རང་ངོས་ནས་གྲུབ་
པའི་གཅིག་མ་ཡིན་པར་ངེས་པར་བྱའོ། །གཞན་ཡང་ལག་པ་བཅད་ནས་མེར་བསྲེགས་
ན་ལུས་ཐམས་ཅད་མེས་ཚིག་དགོས་པར་འགྱུར་བ་ལ། ལག་པ་བཅད་ནས་མེར་བསྲེགས་
པའི་འོག་ཏུའང་ལུས་ཀྱི་ཆ་ཤས་ད་དུང་འདུག་པས་འདི་ལག་པ་དང་སྣང་བ་ལྟར་གཅིག་
ཏུ་མ་གྲུབ་པར་རྟོགས་ལ། དཔྱོད་ཚུལ་དེ་ཉིད་མགོ་རྐང་སོགས་ཡན་ལག་གཞན་ཐམས་
ཅད་ལ་འདྲའོ། །ཡན་ལག་རེ་རེ་བཞིན་ནས་གཅིག་ཏུ་མ་གྲུབ་ཀྱང་ལུས་ནི་ཡན་ལག་
ཐམས་ཅད་ཚོགས་ཙམ་དེ་དང་། རང་ངོས་ནས་གྲུབ་པའི་གཅིག་ཡིན་ནོ་སྙམ་ན་མགོ་
རྐང་པ་སོགས་ཡན་ལག་རེ་རེ་བ་རྣམས་ལྷན་ཅིག་ཏུ་འདུས་པ་ལ། ཡན་ལག་ཚོགས་
པ་དང་སྐྱེས་བུའི་ལུས་ཞེས་ཐ་སྙད་བཏགས་པ་ཡིན། མགོ་ལག་རྐང་པ་སོགས་ལས་
ལོགས་སུ་སྐྱེས་བུའི་ལུས་དང་། ལུས་ཀྱི་ཡན་ལག་གི་ཚོགས་པ་གང་ཡང་ཁོ་རང་
གི་ངོས་ནས་ཚུགས་ཐུབ་དུ་གྲུབ་པ་མེད་པས། མགོ་ལག་རྐང་པ་སོགས་ཀྱི་ཚོགས་
ཙམ་དང་སྣང་བ་ལྟར་གྱི་གཅིག་ཏུ་གྲུབ་པ་མེད་པས་ལུས་འདི་རང་གི་ཆ་ཤས་རྣམས་
དང་རང་ངོས་ནས་གྲུབ་པའི་གཅིག་མ་ཡིན་པར་ངེས་པར་བྱའོ། །གཉིས་པ་བདེན་
པའི་དུ་བྲལ་དུ་ངེས་པའི་ཐབས་ནི། རང་གི་ལུས་འདི་མགོ་ལག་སོགས་ཆ་ཤས་འདི་
རྣམས་དང་རང་ངོས་ནས་སོ་སོར་གྲུབ་ན་འདི་རྣམས་ལ་ལྟོས་མེད་ཀྱི་གཞན་དུ་གྲུབ་དགོས་
པར་འགྱུར། དེ་ལྟར་ན་རང་ངོས་ནས་ཚུགས་ཐུབ་དུ་གྲུབ་པ་དང་། གཞན་ལ་ལྟོས་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཞ》
པ་གཉིས་འགལ་བ་ཡིན། གཞན་ཡང་ལུས་འདི་ཆ་ཤས་འདི་རྣམས་ལ་ལྟོས་མེད་ཀྱི་
སོ་སོར་གྲུབ་ན་མགོ་དང་རྐང་ལག་སོགས་ཆ་ཤས་འདི་རྣམས་བསལ་བའི་འོག་ཏུ་ལུས་
འདིའོ་ཞེས་ཡོར་ཡོར་པོར་ཚུགས་ཐུབ་དུ་གྲུབ་རྒྱུ་ཞིག་དགོས་པ་ལ། ཡན་ལག་ཐམས་
ཅད་བསལ་བའི་རྗེས་སུ་ལུས་གནས་རྒྱུ་མི་འདུག་པས་ལུས་འདི་ཁོ་རང་གི་ཆ་ཤས་རྣམས་
ལས་སྣང་བ་ལྟར་ལོགས་སུ་གྲུབ་པ་ཡང་མེད་དོ། །མགོ་ལག་རྐང་པ་སོགས་དང་རང་
ངོས་ནས་གཅིག་ཀྱང་མ་ཡིན། རང་ངོས་ནས་ཐ་དད་པའི་སོ་སོ་བ་ཡང་མ་ཡིན་པས།
རང་ངོས་ནས་གྲུབ་པའི་ལུས་འཇོག་ཚུལ་མི་ཤེས་པས་རྒྱུ་མཚན་དང་དཔྱད་པ་དེ་ལྟར་
བྱས་བྱས་པས་ལུས་རང་ངོས་ནས་མེད་པར་ངེས་པ་ལྷང་གིས་འདྲོངས་པ་དང༌། སྔར་
ལྟར་དེ་ཀའི་སྟེང་དུ་མཉམ་པར་འཇོག་པ་ཡིན་ནོ། །གཞན་ཡང་ལུས་རང་ངོས་ནས་
མ་གྲུབ་ཀྱང་མགོ་ལག་རྐང་པ་སོགས་དེའི་ཆ་ཤས་རྣམས་རང་ངོས་ནས་གྲུབ་པ་ཡིན་
ནམ་སྙམ་ན། དེ་ཡང་མ་ཡིན། ལག་པ་ལྟ་བུ་ལ་མཚོན་ན། ལག་པ་དེའི་ལག་
མགོ་དང་ལག་ངར་སོར་མོ་སོགས་ཁོ་རང་གི་ཆ་ཤས་རྣམས་དང་རང་ངོས་ནས་གྲུབ་
པའི་གཅིག་གམ་སོ་སོར་གྲུབ་དཔྱད་པ་ན། དེ་གཉིས་ཆར་རིགས་པའི་གནོད་པ་འབབ་
1
པ་དང་། དེ་གཉིས་གང་ཡང་མ་ཡིན་པའི་རང་ངོས་ནས་གྲུབ་པ་མེད་པར་རྟོགས་པ་
ལ་བརྟེན་ནས་ལག་པ་རང་ངོས་ནས་མ་གྲུབ་པར་རྟོགས་ཤིང་རིགས་པ་དེས་མཚོན་ནས་
མགོ་རྐང་ལག་སོགས་རང་ངོས་ནས་མ་གྲུབ་ཀྱང༌། རྟོག་པས་བརྟགས་ནས་མིང་རྐྱང་
ཙམ་གྱི་ཤ་ཁྲག་གི་རྡུལ་དུ་མ་ལྷན་ཅིག་ཚོགས་པ་ལ་སོར་མོ་དང་མིག་རྣ་སོགས་སུ་རྟོག་
པས་བཏགས་པས་མིང་རྐྱང་བཏགས་ཡོད་ཙམ་ཡིན་པས། ཁོ་རང་གི་ངོས་ནས་གྲུབ་
པའི་ལུས་དང་ལུས་ཀྱི་ཆ་ཤས་གང་ཡང་མེད་དོ། །དེས་མཚོན་ནས་ཆོས་གཞན་རྣམས་
ལ་ཡང་ཤེས་པར་བྱའོ། །གཉིས་པ་མཉམ་གཞག་དེ་ལས་ལངས་པའི་རྗེས་ཐོབ་ཏུ་
སེམས་ཀྱི་རང་ངོས་ནས་གྲུབ་པ་མི་འདུག་སྙམ་པའི་ངེས་ཤེས་དྲངས་ནས། དེ་ཁའི་

《ན》 ཟབ་མོ་དབུ་མའི་ལྟ་ཁྲིད། །
 73
 ཡ- - - - - -
རྩིས་ཟིན་པའི་ངང་ནས་སྤྱོད་ལམ་ཐམས་ཅད་བྱའོ
། །དེ་ལྟར་སྦྱངས་པས་སྒྱུ་མ་ལྟ་བུའི་
འཆར་ཚུལ་ལ། 
ཆོས་དང་གང་ཟག་བརྗེ་བ་མ་གཏོགས་སྔར་བཞིན་ཤེས་པར་བྱའོ
དེ་ལྟར་བསྒོམ་པའི་ལྟ་བ་ལ་ཡང་གནད་དུ་སོང་མ་སོང་གཉིས་ལས
། གནད་དུ་མ་
སོང་བའི་ཕྱོགས་ལ་ནི་ཆོས་དང་གང་ཟག་སོགས་ལ་རིག་པས་དཔྱད་པ་ན་རིག་ངོ་དེར་
སྐྱེ་འགག་འགྲོ་འོང་ལས་འབྲས་སོགས་ཅུང་ཟད་ཀྱང་བཞག་མ་ནུས་པར་མཐོང་བ་ན
རང་བཞིན་མེད་པའི་སྟོང་ཉིད་ནི་ཆད་སྟོང་ཡིན་གྱི
། ལྟ་བ་རྣམ་དག་མ་ཡིན་ནོ་སྙམ་
ནས་སྟོང་པ་ཉིད་ལ་མོས་པ་སྤོང་བར་འགྱུར། དེ་སྤངས་ནས་སྐྱབས་གཞན་མེད་པར་
དམྱལ་བ་མནར་མེད་དུ་འགྲོ་བ་ཡིན་ནོ། །ཡོན་ཏན་རིན་པོ་ཆེ་སྡུད་པ་ལས། སྤངས་
ནས་སྐྱབས་མེད་གྱུར་པ་དེ་ནི་མནར་མེད་འགྲོ། །དེ་ལྟ་བས་ན་གལ་ཏེ་སངས་རྒྱས་
ཡེ་ཤེས་མཆོག །
རེག་པར་འདོད་ན་རྒྱལ་བའི་ཡུམ་འདི་དད་པར་བགྱི
། །ཞེས་གསུངས་
པའི་ལས་ཀྱི་སྒྲིབ་པ་ཚབས་པོ་ཆེ་གཞན་རྣམས་སྟོང་ཉིད་བསྒོམ་ནས་སྦྱང་དུ་ཡོད་ཀྱང༌
འདི་ལ་ནི་སྐྱབས་གཞན་མེད་པར་མནར་མེད་དུ་ཡུན་རིང་དུ་གནས་དགོས་པར་སེམས་
ཅན་དམྱལ་བའི་ལེའུ་ལས་གསུངས་སོ། ། ཁ་ཅིག་གིས་ནི་དེ་ལྟར། རིག་ཤེས་ཀྱིས་
ཆོས་དང་གང་ཟག་སོགས་བརྟགས་དོན་བཙལ་བའི་ཚེ
། ཆོས་དང་གང་ཟག་སོགས་
མ་རྙེད་པ་དེ་མེད་པར་རྙེད་པ་འམ་གཏན་མེད་ཀྱི་དོན་དུ་བཟུང་ནས་བློས་སྟོང་པའི་ཕྱོགས་
བཟུང་ཞིང་སྐྱབས་འགྲོ་དང་ལས་རྒྱུ་འབྲས་དང་བྱང་ཆུབ་ཀྱི་སེམས་ལྷ་ཡི་འཁོར་ལོ་
བསྒོམ་པ་གསུང་རབ་ལ་ཐོས་བསམ་བྱེད་པ་སོགས་རྒྱ་ཆེ་བའི་སྤྱོད་ཕྱོགས་ཐམས་ཅད་
རྟོགས་བཏགས་ཡིན། 
རྟོག་པ་ཐམས་ཅད་འཁོར་བར་འཆིང་བྱེད་ཡིན་པས་དེ་དག་
གི་དགོས་པ་མེད་ལ། 
བཅོམ་ལྡན་འདས་ཀྱིས་དེ་ལྟར་གསུངས་པ་ནི
། ངེས་དོན་མ་
གོ་བའི་གང་ཟག་ལ་དགོངས་པར་གོ་ནས་སྤྱོད་ཕྱོགས་རྣམས་ཁྱད་དུ་བསད་པ་ལས
། བར་
མ་དོར་ངན་འགྲོར་ལྷུང་བར་གསུངས་ཏེ། རྩ་བ་ཤེས་རབ་ལས། སྟོང་པ་ཉིད་ལ་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
--, --- --- - -- --- ཆ • ར
བལྟ་ཉེས་ན། །ཤེས་རབ་ཆུང་རྣམས་ཕུང་བར་འགྱུར། །ཇི་ལྟར་སྦྲུལ་ལ་བཟུང་ཉེས་
དང༌། །རིག་སྔགས་ལོག་པར་སྒྲུབ་པ་བཞིན། །ཞེས་གསུངས་པ་ལྟར་རོ། །གང་
། ཅིག་ཤོས་
ཟག་དེ་གཉིས་ཀས་སྟོང་ཉིད་ཀྱི་དོན་ཕྱིན་ཅི་ལོག་ཏུ་བཟུང་བ་འདྲ་ཡང་
དང་པོས་སྟོང་ཉིད་སྤངས་པ་ཡིན་ལ། གཉིས་པས་སྟོང་ཉིད་ལ་མོས་པའི་རྒྱུ་ཙམ་
བྱེད་དོ། ། ལྟ་བའི་གོ་བ་གནད་དུ་སོང་ན། ཆོས་གང་ཡང་རང་གི་ངོ་བོས་གྲུབ་པ་
ཅུང་ཟད་ཀྱང་མེད་པར་ཚད་མས་ངེས་པ་དང༌། རང་བཞིན་མེད་པའི་ཀུན་རྫོབ་སྒྲ་མ་
ལྟ་བུ་ལ་བཅིངས་གྲོལ་དང་། འདི་ལ་བརྟེན་ནས་འདི་འབྱུང་གི་ངེས་པ་གཏིང་ནས་
རྙེད་པ་ཅིག་རང་ལུགས་ལ་འཐད་པར་བྱས་ནས། ཅིག་ཤོས་རང་ལུགས་ལ་འཐད་ལ།
ཅིག་ཤོས་མི་འཐད་པ་ལྟ་བུ་མ་ཡིན་པར། ལུགས་གཉིས་ཀ་ལ་ཚད་མས་ངེས་པ་འདྲེན་
ཐུབ་པ་ཅིག་བྱུང་ན་ལྟ་བ་གནད་དུ་སོང་བ་ཡིན་པས་ཤིན་ཏུ་ངོ་མཚར་བ་དང་རྨད་དུ་བྱུང་
བ་ཡིན་ཏེ། རྗེ་ཐམས་ཅད་མཁྱེན་པའི་ཞལ་ནས། ངེས་པ་གཉིས་པོ་ཕན་ཚུན་དུ། །
བགེགས་མེད་པར་ནི་གྲོགས་བྱེད་པ། །འདི་ལས་ངོ་མཚར་ཆེ་བ་གང་། །འདི་ལས་
རྨད་དུ་བྱུང་བ་གང་། །ཞེས་གསུངས་ཤིང་། གཞན་ཡང་རྟེན་འབྲེལ་དང་རང་བཞིན་
། གཞན་ལ་རག་ལས་
གྱིས་གྲུབ་པའི་གཞི་མཐུན་འགོག་ཚུལ་ནི་རང་བཞིན་གྱི་གྲུབ་ན
པ་འམ། གཞན་ལ་ལྟོས་པ་འགལ་ཞིང་། རྟེན་ཅིང་འབྲེལ་པར་འབྱུང་བ་ལ་ནི་རང་
གི་ཆ་ཤས་སམ་གཞན་ལ་ལྟོས་དགོས་པའི་ཕྱིར་ཏེ། མ་དྲོས་པས་ཞུས་པ་ལས། གང་
ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་ངོ་བོ་ཉིད་ཀྱི་སྐྱེ་བ་མེད། །རྐྱེན་ལ་རག་
ལས་གང་དེ་སྟོང་པར་བཤད། །ཞེས་གསུངས་ཤིང་། དཔེར་ན་མེ་ལོང་ནང་གི་གཟུགས་
བརྙན་དེ་སྐྱེས་བུའི་བྱད་བཞིན་དང་མེ་ལོང་སོགས་ཕྱི་ནང་གི་རྒྱུ་རྐྱེན་དུ་མ་ལ་ལྟོས་ནས་
དེ་ལ་རང་དབང་བས་ཚུགས་ཐུབ་ཏུ་གྲུབ་པས་
འབྱུང་དགོས་པ་ཚད་མས་ངེས་ལ། 
རང་བཞིན་ཡོད་ན་དེ་སྣང་ཡུལ་དུ་བྱེད་པའི་བློ་དེ་རང་གི་སྣང་ཡུལ་ལ་མ་འཁྲུལ་བའི་

《ཉ》 ཟབ་མོ་དབུ་མའི་ལྟ་ཁྲིད། ། 75
བག - --
ཤེས་པ་ཡིན་དགོས་ཤིང་། དེ་ལྟར་ན་བློ་དེ་ལ་སྣང་བའི་སྣང་ཚུལ་དང་གཟུགས་བརྙན་
གྱི་གནས་ཚུལ་མཐུན་དགོས་ལ། དེ་མཐུན་ན་མེ་ལོང་ནང་གི་གཟུགས་བརྙན་སྐྱེས་
བུའི་བྱད་བཞིན་དུ་འགྱུར་དགོས་པ་སོགས་ཀྱི་གནོད་བྱེད་རྣམས་འབབ་པ་ཡིན་ནོ། །
གཟུགས་བརྙན་གྱི་སྟེང་དུ་རྟེན་འབྱུང་དང་རང་བཞིན་གྱིས་གྲུབ་པའི་གཞི་མཐུན་ལ་གནོད་
པ་མཐོང་ཞིང་། རྟེན་འབྱུང་རང་བཞིན་གྱིས་གྲུབ་པས་སྟོང་པ་གཉིས་མི་འགལ་བར་
རྟོགས་པའི་ཚེ། དེ་ཡི་རིག་པ་སྦྱར་ཏེ་ཕྱི་ནང་གི་ཆོས་གཞན་གྱི་རྟེན་འབྱུང་ལ་རང་
བཞིན་གྱིས་གྲུབ་པས་སྟོང་པར་རྟོགས་དགོས་པ་ཡིན་ཏེ། རྩ་བ་ཤེས་རབ་ལས། གང་
ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བ་ཡིན། །གང་ལ་སྟོང་ཉིད་མི་རུང་
བ༑ ༑དེ་ལ་ཐམས་ཅད་རུང་མི་འགྱུར། ཞེས། རང་བཞིན་གྱིས་གྲུབ་པས་སྟོང་པའི་
ཕྱོགས་ལ་བྱ་བྱེད་ཐམས་ཅད་འཐད་ཅིང་བདེན་པར་གྲུབ་པའི་ཕྱོགས་ལ་བྱ་བྱེད་གང་ཡང་
མི་འཐད་པར་གསུངས་པའི་ཕྱིར་རོ། །དེ་ལྟར་ཞི་གནས་ཀྱི་རྟ་ལ་བསྐྱོན་ནས་སྔར་
ལྟར་ཡང་ཡང་དཔྱོད་པས་དཔྱད་བསྒོམ་དང༌། དཔྱད་མཐར་རྩེ་གཅིག་ཏུ་འཇོག་པས་
འཇོ ག་བསྒོམ་སྤེལ་བར་བྱས་ཏེ། བསྒོམ་པས་རིག་ཤེས་ཀྱིས་ངེས་ངོར་ཆོས་ཉིད་ལ་
གསལ་སྣང་ཇི་ཙམ་ཆེ་ཆེར་སོང་བ་ཙམ་གྱི་སྣང་ངོར་གཉིས་སྣང་ཇེ་ཕྲ་ཇེ་ཕྲར་སོང་ནས།
མཐར་གཉིས་སྣང་ཕྲ་མོ་ཡང་དག་སྟེ། རིག་ཤེས་དེ་ངེས་ངོར་སྟོང་ཉིད་དང་ཆུ་ལ་
ཆུ་བཞག་པ་བཞིན་དུ་སོང་བ་ན། སྟོང་ཉིད་མངོན་སུམ་དུ་རྟོགས་པ་དང་མཐོང་ལམ་
ཐོབ་པ་ཡིན། དེས་བདེན་འཛིན་ཀུན་བཏགས་རྣམས་སྤོང་ཞིང་། དེའི་རྒྱུན་གོམས་
པའི་བདེན་འཛིན་ལྷན་སྐྱེས་སྤོང་ལ། དེ་སྤངས་པས་རང་ཕྱོགས་གཞན་ཕྱོགས་དགྲ་
གཉེན་ཡིད་དུ་འོང་མི་འོང་སོགས་སུ་སྒྲོ་འདོགས་པའི་ཚུལ་མིན་ཡིད་བྱེད་ལྡོག་དེ་ལྡོག་
པས་ཆགས་སོགས་ཉོན་མོངས་ལྡོག །དེ་ལྡོག་པས་འཁོར་བར་འཕེན་བྱེད་ཀྱི་ལས་
མི་གསོག །ལས་དང་ཉོན་མོངས་པ་དེ་གཉིས་ཀྱི་དབང་གིས་ཕུང་པོ་ཉིང་མཚམས་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
76 《ཞ》
མི་སྦྱོར་བས་འཁོར་བ་ལས་གྲོལ་བར་འགྱུར་ཏེ་གསང་བའི་མདོ་ལས། ཞི་བའི་བློ་
གྲོས་འདི་ལྟ་སྟེ། དཔེར་ན་ཤིང་གི་རྩ་བ་ནས་བཅད་ན་ཡལ་ག་དང་ལོ་མ་དང་འདབ་
མ་ཕྲ་མོ་རྣམས་ཀྱང་སྐམ་པར་འགྱུར་རོ། ། ཞི་བའི་བློ་གྲོས་དེ་བཞིན་དུ་འཇིག་ཚོགས་
ལ་ལྟ་བ་ཉེ་བར་ཞི་ན། ཉོན་མོངས་པ་དང་ཉེ་བའི་ཉོན་མོངས་པ་ཐམས་ཅད་ཞི་བར་
འགྱུར་རོ། །ཞེས་སོགས་གསུངས་པ་ལྟར། འཁོར་བའི་རྩ་བ་བདག་འཛིན་གཉིས་
ཀྱི་ཞེན་ཡུལ་སུན་དབྱུང་བའི་སྒོ་ནས་སྤོང་བ་འདི་ལས། ཐར་པར་བགྲོད་པའི་ལམ་
མཆོག་ཏུ་གྱུར་པ་གཞན་མེད་པས་རྣམ་གཡེང་ལེ་ལོ་སོགས་ཀྱི་དབང་དུ་མི་གཏོང་བར་
འདི་ཉིད་ལ་བརྩོན་པ་ཆིག་སྒྲིལ་དུ་བྱས་ཏེ་རྒྱུད་ལ་སྐྱེ་བའི་ཐབས་ལ་འབད་འཚལ། །
ཞེས་པ་འདི་ནི་དགེ་སློང་ངག་དབང་དོན་གྲུབ་ཀྱིས་འདི་ལྟ་བུའི་ལྟ་བ་སྐྱེད་ཚུལ་གསལ་བ་ཞིག་དགོས་ཞེས་ཡང་
ཡང་བསྐུལ་བ་ལ་བརྟེན་ནས། དགེ་སློང་བློ་བཟང་ཚེ་བརྟན་གྱིས་རྗེ་བ་སོ་བའི་ལྟ་ཁྲིད་ལ་གཞི་བྱས་ནས་རང་
གི་གོ་ཚོད་ཙམ་ཞིག་སྨྲས་པ་ཡིན། ནོངས་པའི་ཚོགས་ཅི་མཆིས་པ་ཐམས་ཅད་མཁས་པའི་ཚོགས་རྣམས་ཀྱིས་
བཟོད་པར་མཛོད།། །། དར་རྒྱས་འཕེལ།།

ཚེམ་བུ་དམར་ཁྲིད་ལེགས་བཤད་ཀུན་འདུས།
..…. .. .77
K29- --- - -
༼ཏ༽
།ཚེམ་བུ་དམར་ཁྲིད་འཁྱེར་བདེ ་གཞན་ཕན་ལེགས་བཤད་
ཀུན་འདུས་བཞུགས་སོ།།
༄༅། །ན་མོ་གུ་རུ། ནོར་འཛིན་ཡངས་པའི་ལྟེ་བར་ཉེར་མཛེས་པ། །དད་ལྡན་
སྐྱེ་དགུའི་བདག་མོས་རབ་བསྐུལ་བའི། །མོས་ངོར་ཤཱཀྱའི་དགེ་སློང་སྤོང་བ་པས།།
གོ་སླའི་ངག་གིས་དོན་བསྡུས་འདི་སྐད་སྨྲ། །སྔོན་གོམས་བྱང་ཆུབ་སེམས་ཀྱི་ས་བོན་
ལ༑ ༑ཚོགས་གཉིས་དྲོད་གཤེར་མ་མས་རབ་བསྐྱངས་ནས། །སྐུ་བཞིའི་འབྲས་བུས་
དུད་པའི་པད་དཀར་ཅན། །དབྱེར་མེད་བླ་མའི་ཞབས་ལ་གུས་པས་འདུད། །ཅེས་
མཆོད་པར་བརྗོད་ནས། མདོར་བསྡུས་ནས་བྲི་བ་ནི། ད་ལན་ལན་ཅིག་ཐོབ་པའི་
དལ་འབྱོར་མི་ལུས་འདི། དོན་མེད་ཆུད་ཟོས་སུ་སོང་ན། ཕྱིན་ཆད་རྙེ ད་པར་དཀའ་
བས། དོན་མེད་དུ་མི་གཏོང་བར་ཆོས་རྣམ་དག་ཅིག་སྒྲུབ་པར་བྱེད་སྙམ་དུ་བསམ་
ཞིང་། དེ་ཡང་རིང་པོར་མི་སྡོད་པར་མྱུར་དུ་འཆི་ཞིང་། འཆི་བའི་རྐྱེན་མང་། གསོན་
པའི་རྐྱེན་ཉུང་བས་ནམ་འཆི་ཆ་མེད། ཤི་བའི་འོག་ཏུ་ཡང་ཆོས་མ་གཏོ གས་གང་
གིས་ཀྱང་མི་ཕན། དེ་ལྟར་ཤི་བའི་ཚེ་ལས་ཉོན་གྱི་གཞན་དབང་ཅན་ཡིན་པས། ངེས་
པར་སྐྱེ་བ་དེ་ཡང་ངན་སོང་དུ་སྐྱེས་ན། སྡུག་བསྔལ་མི་བཟད་པ་ཡོང་བ་ཨ་ཅང་ཆེ་
མོད། བདེ་འགྲོ་ལ་ཡང་སྡུག་བསྔལ་གྱི་རང་བཞིན་ལས་མ་འདས་པའི་ཚུལ་བསམ་
ནས་འཁོར་བ་སྡུག་བསྔལ་གྱི་རང་བཞིན་ཅན་འདི་ལས་སྐྱོབ་པའི་ནུས་པ། མདུན་
གྱི་ཚོགས་ཞིང་རྣམས་ལ་ཡོད་པར་ཡིད་ཆེས་ནས། སྐྱབས་ཡུལ་དེ་དག་གསལ་འདེབས་
པའི་ཚུལ་ནི། མདུན་དུ་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་སྟེང་དུ་པད་ཟླ་ཉི་མའི་

8 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《5》
གདན་ལ་ངོ་བོ་དྲིན་ཅན་རྩ་བའི་བླ་མ་ཡིན་པ་ལ་རྣམ་པ་རྒྱལ་བ་རྡོ་རྗེ་འཆང་གི་རྣམ་པ་
ཅན། །དེའི་མཐའ་སྐོར་དུ་རྩ་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་ཉན་
རང་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་རྣམས་ཡོད་པར་གསལ་བཏབ།
རང་ཉིད་སྐྱབས་ཡུལ་དེ་རྣམས་ཀྱི་མདུན་དུ་ཡོད་པའི་མཐའ་སྐོར་དུ་སེམས་ཅན་ཐམས་
ཅད་འཁོད་པར་མོས་ནས། རང་གཞན་སེམས་ཅན་ཐམས་ཅད་འཁོར་བ་སྡུག་བསྔལ་
གྱི་རྒྱ་མཚོ་ཆེན་པོ་འདི་ལས་ད་ལྟ་ཉིད་དུ་བསྐྱབ་ཏུ་གསོལ་སྙམ་པའི་སྒོ་ནས། བླ་
མ་ལ་སྐྱབས་སུ་མཆིའོ། །ཞེས་སོགས་བརྗོད། ཐུན་འཇོག་ཏུ་ཉེ་བ་ན། བླ་མ་དང་
དཀོན་མཆོག་རིན་པོ་ཆེ་རྣམ་པ་གསུམ་ལ་ཕྱག་འཚལ་ཞིང་སྐྱབས་སུ་མཆིའོ། །བདག་
སོགས་སེམས་ཅན་ཐམས་ཅད་ཀྱི་རྒྱུད་བྱིན་གྱིས་བརླབ་ཏུ་གསོལ། ཞེས་གསོལ་བ་
བཏབ་པས་ཚོགས་ཞིང་རྣམས་མེ་ལོང་ལ་ཧ་བཏབ་པ་བཞིན་མཐའ་ནས་བསྡུས་ཏེ། རྩ་
བའི་བླ་མ་ལ་ཐིམ་ཞིང་། བླ་མ་རང་ལ་ཐིམ་པས་རང་གི་སྒོ་གསུམ་དང་བླ་མ་དབྱེར་
མེད་དུ་གྱུར་པར་བསམ་ལ་སེམས་ཅན་ཐམས་ཅད་ཀྱི་དོན་དུ་ཐུགས་རྗེ་ཆེན་པོའི་གོ་འཕང་
ཐོབ་པར་བྱ། དེའི་ཕྱིར་དུ་ཐེག་པ་ཆེན་པོའི་ཟབ་ཁྲིད་ཉམས་སུ་ལེན་སྙམ་དུ་སེམས་
བསྐྱེད། སྡིག་སྒྲིབ་སྦྱོང་བ་རྡོ་རྗེ་སེམས་དཔའི་བསྒོམ་བཟླས་ནི། རང་གི་སྤྱི་བོར་
པད་ཟླའི་གདན་ལ། ཧཱུྃ་ལས་རྡོ་རྗེ་དཀར་པོ་ལྟེ་བ་ལ་ཧཱུཾ་གིས་མཚན་པ། དེ་ཡོངས་
སུ་གྱུར་པ་ལས་རྡོ་རྗེ་སེམས་དཔའ་ཧེ་རུ་ཀ་སྐུ་མདོག་དཀཾར་པོ་ཞལ་གཅིག་ཕྱག་གཉིས་
པ་རྡོ་རྗེ་དང་དྲིལ་བུ་འཛིན་པ། ཡུམ་རྡོ་རྗེ་སྙེམས་མ་དཀར་མོ་གྲི་གུག་དང་ཐོད་པ་
འཛིན་པ་དང་མཉམ་པར་སྦྱོར་བ། ཡབ་རྡོ་རྗེ་སྐྱིལ་ཀྲུང་དང་ཡུམ་པདྨའི་སྐྱིལ་ཀྲུང་
གིས་བཞུགས་པའི་སྤྱི་བོར་ཨོཾ། མགྲིན་པར་ཨཱཿ ཐུགས་ཀའི་ཧཱུཾ་ལས་འོད་ཟེར་
འཕྲོས་པས། རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས་
ཏེ༑ ཛཧཾ་བཾ་ཧོ༔ ཞེས་དབྱེར་མེད་དུ་བསྟིམ། རིགས་བདག་རང་ཆས་སུ་ཡོད་

《5》 ཚེམ་བུ་དམར་ཁྲིད་ལེགས་བཤད་ཀུན་འདུས། 
79
པར་བསྒོམ་ཞིང་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ། ཧཱུྃ་ཡིག་གི་མཐར་
ཡི་གེ་བརྒྱ་པས་བསྐོར་བར་བསམ། ཡིག་བརྒྱ་བརྗོད་པའི་ཚེ་སྔགས་ཕྲེང་ལས་བདུད་
རྩིའི་རྒྱུན་བབས་ལུས་ཀྱི་ནང་ཐམས་ཅད་གང་། རང་གིས་ཐོག་མེད་ནས་བསགས་
པའི་ནད་གདོན་སྡིག་སྒྲིབ་ཐམས་ཅད་བྱང་ཞིང་དག །ལུས་དྭངས་གསལ་འོད་ཀྱི་རང་
བཞིན་དུ་གྱུར་པར་བསམ། ཐུན་འཇོག་ཏུ་ཉེ་བ་ན། བདག་ནི་མི་ཤེས་རྨོངས་པ་ཡིས།།
ཞེས་གསོལ་བ་བཏབ་པས་རྡོ་རྗེ་སེམས་དཔའི་ཞལ་ནས། རིགས་ཀྱི་བུ་ཁྱོད་ཀྱི་སྡིག་
སྒྲིབ་དང་དམ་ཚིག་ཉམས་ཆགས་ཐམས་ཅད་བྱང་ཞིང་དག་གོ་ཞེས་གསུངས་ནས་རང་
ལ་ཐིམ་པས་རང་གི་སྒོ་གསུམ་དང་། རྡོ་རྗེ་སེམས་དཔའི་སྐུ་གསུང་ཐུགས་གསུམ་
དབྱེར་མི་ཕྱེད་པར་གྱུར་པར་བསམ། བྱིན་རླབས་མྱུར་དུ་འཇུག་པ་བླ་མའི་རྣལ་འབྱོར་
གྱི་ཁྲིད་ནི། གནས་ཁང་བདེ་བ་ཅན་གྱི་ཞིང་དངོས་སུ་བསམ་པའི་དབུས་སུ་སེང་གེས་
བཏེགས་པའི་ཁྲི་སྟེང་དུ་པདྨ་དང་ཟླ་བའི་གདན་ལ་རང་གི་དྲིན་ཅན་རྩ་བའི་བླ་མ་དེ་ཉིད་
དང་དབྱེར་མི་ཕྱེད་པའི་རྒྱལ་བ་རྡོ་རྗེ་འཆང་སྐུ་མདོག་སྔོན་པོ་ཞལ་ཅིག་ཕྱག་གཉིས་རྡོ་
རྗེ་དང་དྲིལ་བུ་ཐུགས་ཀར་བསྣོལ་ཏེ་འཛིན་པ། རིན་པོ་ཆེའི་རྒྱན་བརྒྱད་ཀྱིས་བརྒྱན་
པ༑ དབུ་སྐྲ་རལ་པའི་ཐོར་ཚུགས་ཅན། དར་གྱི་སྟོད་གཡོགས་དང་། སྨད་གཡོགས་
གསོལ་བ། ཞབས་རྡོ་རྗེ་སྐྱིལ་མོ་ཀྲུང་གིས་བཞུགས་པའི་སྤྱི་བོར་ཨོཾ་དཀར་པོ། མགྲིན་
པར་ཨཱདམར་པོ། ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས་
པས། རྩ་བརྒྱུད་ཀྱི་བླ་མ་ཡི་དམ་སངས་རྒྱས་བྱང་སེམས་སོགས་མཁའ་ཁྱབ་ཀྱི་སྐྱབས་
གནས་ཐམས་ཅད་སྤྱན་དྲངས་ཏེ་བླ་མ་ལ་ཐིམ་པས། སྐྱབས་གནས་ཀུན་འདུས་ཀྱི་བདག་
ཉིད་དུ་གྱུར་པར་མོས། མཆོད་པ་ནི། རང་གི་སྙིང་ག་ནས་བྱུང་བའི་ལྷ་མོ་མཆོད་
ཡོན། ཞབས་བསིལ། མེ་ཏོག །བདུག་སྤོས། སྣང་གསལ། དྲི་ཆབ། ཞལ་ཟས།
རོལ་མོ་རྣམས་ཐོགས་པ་སྤྲོས་ཏེ། བླ་མའི་གནས་སོ་སོ་ལ་ཕུལ་བས། དགྱེས་པ་

80 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཏ》
ཆེན་པོའི་སྒོ་ནས་ལོངས་སྤྱད་པར་བསམ། བསྡུས་པ་བྱེད་ན། དེ་ཙམ་གྱིས་འཐུས་
ཤིང་། མཎྜ ལ་སྐབས་འདིར་ཕུལ་ན་འཇུག་པ་བདེ་བས། རྒྱས་བསྡུས་སྐབས་དང་
བསྟུན། གསོལ་འདེབས་ནི། སྐྱབས་གནས་ཀུན་འདུས་ཀྱི་ངོ་བོ་བླ་མ་རིན་པོ་ཆེ་
ལ་གསོལ་བ་འདེབས་སོ། །བདག་གི་བློ་ཆོས་སུ་འགྲོ་བར་བྱིན་གྱིས་བརླབ་ཏུ་གསོལ།
བདག་དང་སེམས་ཅན་ཐམས་ཅད་ཐུགས་རྗེ་ཆེན་པོའི་གོ་འཕང་མྱུར་དུ་ཐོབ་པར་བྱིན་
གྱིས་བརླབ་ཏུ་གསོལ། ཞེས་གསོལ་བ་བཏབ་པས། བླ་མའི་སྤྱི་བོའི་ཨེ་ལས་འོད་
ཟེར་དཀར་པོ་བྱུང་། རང་གི་དཔྲལ་བར་ཞུགས། ལུས་ཀྱི་སྒོ་ནས་བསགས་པའི་
སྡིག་སྒྲིབ་དང༌། སྐུ་རྡོ་རྗེ་འགྲུབ་པའི་ནུས་པ་བཞག་བུམ་པའི་དབང་བྱིན་རླབས་ཀྱི་
ཚུལ་དུ་ཐོབ་པར་མོས། དེ་བཞིན་དུ་མགྲིན་པའི་ཨཱལས་འོད་ཟེར་དམར་པོ་བྱུང་།
རང་གི་མགྲིན་པར་ཐིམ་པས་ངག་གི་སྒྲིབ་པ་དག །གསུང་རྡོ་རྗེ་འགྲུབ་པའི་ནུས་པ་
བཞག །གསང་བའི་དབང་བྱིན་རླབས་ཀྱི་ཚུལ་དུ་ཐོབ། ཐུགས་ཀའི་ཧཱུྃ་ལས་འོད་
ཟེར་སྔོན་པོ་བྱུང་རང་གི་སྙིང་ཁར་ཐིམ་པས་ཡིད་ཀྱི་སྒྲིབ་པ་དག །ཐུགས་རྡོ་རྗེ་འགྲུབ་
པའི་ནུས་པ་བཞག །ཤེས་རབ་ཡེ་ཤེས་ཀྱི་དབང་བྱིན་རླབས་ཀྱི་ཚུལ་དུ་ཐོབ། དེ་ནས་
བླ་མ་འོད་སྔོན་པོའི་རྣམ་པར་ཞུ་ནས་རང་གི་སྤྱི་བོ་ནས་ཐིམ་པས། རང་གི་ལུས་ངག་
ཡིད་གསུམ་དང་། བླ་མའི་སྐུ་གསུང་ཐུགས་གསུམ་དབྱེར་མེད་དུ་གྱུར་པར་མོས་
ནས་དར་ཅིག་མཉམ་པར་གཞག །དངོས་གཞི་བསྐྱེད་པའི་རིམ་པ་ནི། འཁོར་འདས་
ཀྱི་ཆོས་ཐམས་ཅད་རང་བཞིན་མེད་པའི་སྟོང་པར་སྦྱངས། སྟོང་པའི་ངང་ལས། པཾ་
ལས་པདྨ་དཀར་པོ་འདབ་མ་དྲུག་པ། དེའི་སྟེང་དུ་ཨཱལས་ཟླ་བའི་དཀྱིལ་འཁོར་གྱི་
སྟེང་དུ། ཧྲིདཀར་པོ་རིང་ཆ་ཚེག་དྲག་དང་བཅས་པ་དེ་ཡོངས་སུ་གྱུར་པ་ལས་པདྨ་
ཧི མཚན་པ་དེ་ལས་འོད་ཟེར་འཕྲོས་པས་སེམས་ཅན་ཐམས་ཅད་ཀྱི་སྡུག་བསྔལ་སྦྱངས།
རྒྱལ་བ་སྲས་བཅས་ལ་མཉེས་པའི་མཆོད་པ་ཕུལ། དེ་ཐམས་ཅད་ཚུར་འདུས་པདྨ་ཧི དང་

ཚེམ་བུ་དམར་ཁྲིད་ལེགས་བཤད་ཀུན་འདུས།
. . - - ཡ- - --་--- -- - ------ --
བཅས་པ་ལ་ཐིམ། དེ་ཡོངས་སུ་གྱུར་པ་ལས། རང་ཐུགས་རྗེ་ཆེན་པོ་སྐུ་མདོག་གངས་
རི་ལྟར་དཀར་ཞིང་། ཞི་ཞིང་འཛུམ་པའི་ཉམས་ཅན། ཞལ་གཅིག་ཕྱག་བཞི་པ།
དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མས་ཤེལ་དཀར་གྱི་ཕྲེང་བ་
དང༌། གཡོན་འོག་མས་པདྨ་འཛིན་པ། དབུ་སྐྲ་རལ་པའི་ཐོར་ཅོག་དང༌། རིན་པོ་
ཆེའི་རྒྱན་ཐམས་ཅད་ཀྱིས་བརྒྱན་པ། དར་གྱི་སྟོད་གཡོགས་དང་། སྨད་གཡོགས་
གསོལ་བ། ཞབས་རྡོ་རྗེ་སྐྱིལ་མོ་ཀྲུང་གིས་བཞུགས་པ་གཅིག་བསྒོམ། དེའི་ཚེ་ན་
རང་ཉིད་སྤྱན་རས་གཟིགས་དངོས་ཡིན་སྙམ་པའི་ང་རྒྱལ་ཤུགས་ཅན་བསྐྱེད་ཅིང་། དབུ་
སྐྲ་རལ་པའི་ཐོར་ཅོག་ནས་གདན་པད་ཟླ་ཡན་ལ་སེམས་བཟུང་སྟེ་མྱོང་བ་ཐོན་པར་བྱེད།
དེའི་ཚེ་ན་ལྷ་སྐུ་དེ་ཤ་རུས་གདོས་བཅས་ལྟ་བུ་མ་ཡིན་པ། རང་ལ་གསལ་ཡང་སྣང་
བ་ལྟར་དུ་མ་གྲུབ་པའི་སྟོང་པ་ཉིད་ལ་ངེས་ཤེས་ཤུགས་ཅན་བསྐྱེད་དེ། ནམ་མཁའི་
འཇའ་ཚོན་ནམ་མེ་ལོང་ནང་གི་གཟུགས་བརྙན་ལྟར་སྣང་སྟོང་ཚོགས་པའི་སྒྲ་མ་ལྟ་
བུ་ལ་བསླབ་པར་བྱའོ། །དེ་ནས་རང་གི་སྤྱི་བོར་ཨོཾ་དཀར་པོ། མགྲིན་པར་ཨཱཿདམར་
པོ༑ ཐུགས་ཀར་ཧཱུཾ་སྔོན་པོ། ཐུགས་ཀའི་ཧཱུཾ་ལས་འོད་ཟེར་འཕྲོས། དུས་འཁོར་
བདེ་དགྱེས་གསང་འདུས་སོགས་རྒྱུད་སྡེ་བཞིའི་ལྷ་ཚོགས་རྣམས་རང་རང་སོ་སོའི་སྐུའི་
རྣམ་པར་ནམ་མཁའི་ཁམས་གང་བ་སྤྱན་དྲངས། རང་ཉིད་སྤྱན་རས་གཟིགས་སུ་གསལ་
བ་ལ་ཐིམ་པར་བསྒོམ། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས། རང་གི་
རྩ་བའི་བླ་མ་དེ་ཉིད་སྤྱན་དྲངས། ཕྱག་གཉིས་བདུད་རྩིས་བཀང་བའི་བུམ་པ་བཟུང་
ནས། བུམ་པའི་ཆུས་དབང་བསྐུར་བས་དྲི་མ་ཐམས་ཅད་དག བདུད་རྩིའི་ཆུས་ལུས་
གང་བའི་ཆུའི་ལྷག་མ་སྤྱི་བོར་ལུད་དེ་བྱུང་བ་དེ་ཡོངས་སུ་གྱུར་པ་ལས། རྩ་བའི་བླ་
མ་འོད་དཔག་མེད་ལོངས་སྐུའི་རྣམ་པ་ཅན་གྱིས་རྒྱས་བཏབ། དེ་ནས་རང་གི་སྙིང་
གར་པདྨ་འདབ་དྲུག་གི་ལྟེ་བར་ཧྲི དཀར་པོ་རིང་ཆ་ཚེག་དྲག་དང་བཅས་པ། འདབ་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《5》
མ་དྲུག་ལ་མདུན་ནས་གཡས་སྐོར་དུ། ཨོཾ་མ་ཎི་པདྨེ་ཧཱུྃ། ཞེས་པའི་ཡི་གེ་འབྲུ་རེ་
རེ་དགོད། སྙིང་གའི་ཧི༔ཡིག་སྔགས་ཕྲེང་དང་བཅས་པ་ལས་འོད་འཕྲོས་ལུས་ཀྱི་
ནང་ཐམས་ཅད་གསལ་སིང་ངེ་། རང་གི་ལུས་ཀྱི་ནང་གི་སྲིན་བུ་ཐམས་ཅད་སྤྱན་རས་
གཟིགས་སུ་གྱུར། དེ་ལས་འོད་ཟེར་ཕྱིར་འཕྲོས། ཕྱི་སྣོད་ཀྱི་འཇི ག་རྟེན་གཞལ་
ཡས་ཁང་དུ་གྱུར། བཅུད་ཀྱི་སེམས་ཅན་ཐམས་ཅད་ཐུགས་རྗེ་ཆེན་པོའི་སྐུར་གྱུར་
པར་བསྒོམས། དེའི་སྤྱི་བོར་རིགས་བདག་བླ་མ་ཀུན་འདུས། རང་ཉིད་ཡི་དམ་ཀུན་
འདུས། ཡིག་དྲུག་སྙིང་པོ་ཀུན་འདུས་སུ་མོས་ནས། རང་དང་འགྲོ་དྲུག་གི་སེམས་
ཅན་ཐམས་ཅད་ཐུགས་རྗེ་ཆེན་པོའི་སྐུར་གྱུར་པ་རྣམས་ཀྱིས་ལྷན་ཅིག་ཏུ་ཡིག་དྲུག་འུར་
དིར་དིར་སྒྲོག་པར་བསམ། མཐར་ཐུན་འཇོག་ཏུ་ཉེ་བ་ན། སྣོད་བཅུད་ཐམས་ཅད་
ལན་ཚྭ་ཆུར་བཅུག་པ་ལྟར་འོད་དུ་ཞུ་ནས། མི་དམིགས་པའི་སྟོང་ཉིད་ཀྱི་ངང་ལ་
གཞག །སླར་ཡང་འོད་གསལ་གྱི་ངང་ལས་རང་དང་སེམས་ཅན་ཐམས་ཅད་ཐུགས་
རྗེ་ཆེན་པོའི་སྐུར་བཞེངས་པ་སོགས་ལན་ཁ་ཡར་བྱས་ན་བོགས་འདོན་དུ་འགྱུར་རོ།།
གཉིས་པ་རྫོགས་རིམ་ནི། ལུས་མ་བཅོས་པ་རྣམ་སྣང་གི་ཆོས་བདུན་ལྡན་དུ་བྱེད་ཅིང་།
རླུང་རོ་དགུ་ཕྲུགས་སུ་བསམ་ཏེ། དེ་ནས་ཆེད་དུ་གཉེར་ནས་འབྱུང་རྔུབ་སོགས་མི་
བྱེད་པར་རང་སོར་བཞག ། བྲེ་མོའི་གཏམ་དང་ཁ་འདོན་སོགས་ངག་གི་རྒྱུ་བ་བཅད།
ངག་མ་བཅོས་པ་བྱེད། སེམས་རྣམ་རྟོག་བཟང་ངན་གང་གི་རྗེས་སུ་མི་འབྲང་སྟེ་མི་
དྲན་དགུ་དྲན་མི་བྱེད་པར། རྣམ་རྟོག་གི་རྒྱུན་བཅད་དེ་གཤིས་ཅིར་ཡང་མ་གྲུབ་པ་མ་
བཅོས་པའི་སེམས་དེ་དག་བློས་ཅིར་ཡང་མི་འཛིན་པའི་སྟོང་སང་གི་ངང་དུ་གསལ་སིང་
ངེ་གཞག །དེ་ཡང་སྔར་འདི་བྱས་ཞེས་འདས་པའི་སེམས་ཀྱི་རྗེ ས་མི་གཅོད་ཕྱིས་འདི་
དང་འདི་བྱ་ཞེས་མ་འོངས་པའི་སེམས་ཀྱི་མདུན་མི་བསུ། ད་ལྟ་སེམས་ལ་ཅི་ཤར་
ཡང་འདི་དང་འདི་རེ་ཞེས་རྟོག་དཔྱོད་མི་བྱེད་པར་མ་བཅོས་པ་དེ་གའི་ངང་ལ། བྱིང་

ཚེམ་བུ་དམར་ཁྲིད་ལེགས་བཤད་ཀུན་འདུས། 83
བ ----- --
རྒོད་ཀྱིས་བར་མ་ཆོད་པར་རྩེ་གཅིག་ཏུ་མཉམ་པར་གཞག་པའི་མཐར་སེམས་ཀྱིས་གནས་
ཆ་བརྟན་པོ་ཞིག་རྙེ ད་འོང་ཞིང་། དེ་ལྟར་བསྒོམས་པས། དཔེར་ན་ཆུ་མ་རྙོ ག་ན་
དྭངས། མར་མེ་མ་བཅོས་ན་གསལ། ཞེས་པའི་དཔེ་ལྟར། རྣམ་རྟོག་ཐམས་ཅད་ཇེ་
ཕྲ་ཇེ་ཕྲར་སོང་ནས། མཐར་རྣམ་རྟོག་དག་སྟེ་སེམས་ལྷན་ནེ་སྡོད་པ་ཞིག་ཡོང་། དེ་
ནས་རླུང་སེམས་འཇུག་པ་གཅིག་པའི་གནད་ཀྱིས་སེམས་གང་དུ་ཟིན་པ་དེར་རླུང་འདུས་
ཡོང་བས། དེ་ནས་སྙིང་གའི་རྩ་མདུད་གྲོལ་ཏེ་ རླུང་ཐམས་ཅད་འཆི་རིམ་ཇི་ལྟ་
བ་བཞིན་དུ་སྙིང་གའི་མི་ཤིགས་པའི་ཐིག་ལེ་ལ་ཞུགས་གནས་ཐིམ་གསུམ་བྱེད་པ་འབྱུང་།
ཞུགས་པའི་རྟགས་ནི་སྣ་བུག་གཉིས་ནས་རླུང་གི་རྒྱུ་བ་ཤེད་མཚུངས་པ་འབྱུང་། གནས་
པའི་རྟགས་ནི། སྣ་བུག་གཉིས་ཀྱི་རླུང་གི་རྒྱུ་བ་ཆད་ཅིང་ལྟོ་བ་མི་འགུལ་བ་འབྱུང་།
ཐིམ་པའི་རྟགས་ནི། ས་ཆུ་ལ་ཐིམ་པའི་རྟགས་སུ། སྨིག་རྒྱུ་ལྟ་བུའི་སྣང་བ་འཆར།
ཆུ་མེ་ལ་ཐིམ་པའི་དུས་སུ་དུ་བ་ལྟ་བུ། མེ་རླུང་ལ་ཐིམ་པའི་དུས་སུ། མཁའ་སྣང་
མེ་ཁྱེར་ལྟ་བུའི་སྣང་བ་འཆར། རླུང་སྣང་བ་ལ་ཐིམ་པས་མར་མེ་ལྟ་བུའི་སྣང་བ་འཆར།
རང་བཞིན་བརྒྱད་ཅུའི་བཞོན་པའི་རླུང་སྣང་བ་ལ་ཐིམ་པའི་དུས་སུ། སྟོན་གནམ་གཡའ་
དག་པ་ལ་ཟླ་འོད་ཀྱིས་ཁྱབ་པ་ལྟ་བུའི་རྟགས་འཆར། སྣང་བ་མཆེད་པ་ལ་ཐིམ་པའི་
དུས་སུ་སྟོན་གནམ་གཡའ་དག་ལ་ཉི་འོད་ཀྱི་ཁྱབ་པ་ལྟ་བུའི་སྟོང་སང་དམར་ལམ་པ་
འཆར། མཆེད་པ་ཉེར་ཐོབ་ལ་ཐིམ་པའི་སྐབས་སུ་ཉེར་ཐོབ་ཀྱི་སྟོད་སྟོན་གནམ་གཡའ་
དག་པ་ལ་སྲོད་ཀྱི་མུན་པས་ཁྱབ་པ་ལྟ་བུའི་སྟོང་སང་ནག་ལམ་པ་འཆར། ཉེར་ཐོབ་
ཀྱི་སྨད་དྲན་མེད་གཅིག་འོང་སྟེ། དེ་ནས་གློ་བུར་གྱི་སེམས་རྣམས་འགགས་ཏེ་དྲན་
པ་ཉམས། འོད་གསལ་གྱི་སེམས་ཀྱིས་དྲན་པ་མ་སོས་པའི་བར་དེར་འབྱུང་བ་ཡིན་
ནོ༑ ༑ཉེར་ཐོབ་བཞོན་པའི་རླུང་དང་བཅས་པ་འོད་གསལ་ལ་ཐིམ་པའི་དུས་སུ། སྟོན་
གནམ་གཡའ་དག་ལ་སློད་བྱེད་ཀྱི་སྐྱོན་གསུམ་དང་བྲལ་བའི་སྟོན་གནམ་གཡའ་དག་

84 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཏ》
ཐོ་རངས་ཀྱི་ནམ་མཁའི་རང་མདོག་ལྟ་བུའི་ཤིན་ཏུ་ཕྲ་བའི་སེམས་ཏེ་འོད་གསལ་གྱི་
སེམས་ཡིན། དེའི་དུས་སུ་སྤྲོས་པའི་མཐའ་ཐམས་ཅད་དང་བྲལ་བའི་སྟོང་ཉིད་ལ་
སྔར་གྱི་སེམས་དེས་རྩེ་གཅིག་ཏུ་བསྒོམས་པ་ན་རྫོགས་རིམ་གྱི་རྟོགས་པ་དངོས་གནས་
ཐོབ་ཅིང་། བཀའ་བརྒྱུད་པ་རྣམས་ཀྱིས་ཕྱག་ཆེན་ཞེས་པ་དང་། རྙིང་མ་བ་ཚོའི་རྫོགས་
ཆེན་ཞེས་པ། འདི་ཉིད་ལ་ངོས་འཛིན་པ་རྗེ་ནོར་བཟང་པ་ཉིད་བཞེད། རླུང་ཞུགས་
གནས་ཐིམ་པའི་རྟགས་འདི་རྣམས། གཞི་ལ་འཆི་བའི་དུས་སུ་འབྱུང་ཡང་མི་ངེས་
པ་ཡིན་པས། རྟགས་འདི་རྣམས་ངོས་མ་ཟིན་པ་ལ་ལམ་རྫོགས་རིམ་གྱི་དུས་སུ་སྒོམ་
སྟོབས་ཀྱིས་རླུང་དབུ་མའི་ནང་དུ་ཞུགས་གནས་ཐིམ་གསུམ་བྱས་པ་ལས་འབྱུང་ཞིང་
འདིའི་དུས་སུ་ངེས་ཤེས་དང་བཅས་པའི་གཉུག་མའི་སེམས། འོད་གསལ་གྱི་སེམས་
ངོ་ཤེས་པ་ཡིན་ལ། སེམས་དེ་ངོ་ཤེས་པ་ཙམ་གྱིས་མི་ཆོག་པར། སེམས་བདེ་བའི་
ངོ་བོར་སྐྱེས་པ་དེས་རང་བཞིན་མེད་པའི་སྟོང་ཉིད་ཡུལ་དུ་བྱས་ནས་དེས་བསྒོམས་པའི་
སྟོབས་ཀྱིས། བདེན་འཛིན་བག་ཆགས་དང་བཅས་པ་སྤངས་ནས་འཚང་རྒྱ་བ་ཡིན་
ནོ༑ ༑བཀའ་རྒྱུད་གོང་མ་དང༌། སྔོན་དུས་ཀྱི་སྔགས་རྙིང་མའི་མཁས་པ་རྣམས་ཀྱིས།
རླུང་སེམས་གཉིས་ཀྱི་ནང་ནས་སེམས་གཙོ་བོར་གནད་དུ་བསྣུན་པ་དང་། འཕགས་
པ་ཀླུ་སྒྲུབ་ཡབ་སྲས་དང་། རྗེ་བཙུན་ཙོང་ཁ་པའི་རྗེས་འབྲང་དང་བཅས་པ་རྣམས་སྙིང་
གའི་དབུ་མའི་ནང་སོགས་ལ་རླུང་སོགས་བསྒོམས་ནས་གནད་དུ་བསྣུན་པ། གཉིས་
ཀ་གོང་དུ་བཤད་པ་ལྟར་འབྱུང་བ་རིམ་གྱིས་ཐིམ་སྟེ། སྟོང་པ་བཞིའི་འོད་གསལ་དང་
བཅས་པ་འཆར་བའི་ཆེད་ཡིན་པ་ལ་དགོངས་པ་གཅིག་གམ་སྙམ་དུ་བསམ་ཞིང༌། དེང་
སང་གི་བཀའ་བརྒྱུད་པ་དང་རྙིང་མ་བ་སོགས་མང་པོ་ཞིག་ནི་འཁོར་འདས་ཀྱི་ཆོས་ཐམས་
ཅད་སེམས་སུ་ཐག་བཅད་ནས། སེམས་དེའི་བྱུང་གནས་འགྲོ་གསུམ་ལ་བརྟགས་ཤིང་
དཔྱད་ན། གཞི་མེད་རྩ་བྲལ་གྱི་སྟོང་པ་ཡིན་པ་དང༌། དེ་གའི་ངང་ལ་གསལ་ཧྲིག་

ཚེམ་བུ་དམར་ཁྲིད་ལེགས་བཤད་ཀུན་འདུས།
གེ་འཛིན་མེད་དུ་སྡོད་པ་དེ་དག་ཕྱག་རྫོགས་དང་ལྟ་བ་མཐར་ཐུག་དང༌། སྔགས་བླ་
མེད་ཀྱི་རྫོགས་རིམ་གྱི་རྟོགས་པ་དང་། གཉུག་སེམས་དང་ཆོས་སྐུའི་རང་ཞལ་མཐོང་
བ་ཡིན་ཟེར་མོད་ཀྱང་། དེ་ནི་གཉུག་སེམས་མངོན་དུ་གྱུར་པའི་ཐབས་དང་། གཉུག་
སེམས་ཀྱི་ངོ་བོ་དབྱེ་བ་མ་ཕྱེད་པ་འདུག་པས། དམ་པ་རྣམས་ཀྱི་དགོངས་པར་ཇི་ལྟར་
འགྲོ་བ་འདི་དག་ལ་བཤད་པར་བྱ་བ་མང་དུ་ཡོད་ཀྱང་རེ་ཞིག་དེ་ཙམ་མོ། ་འཆི་ཁའི་
ཉམས་བར་དོའི་གདམས་པ་ཐུན་མཚམས་ཀྱི་རྣལ་འབྱོར་སོགས་རྒྱས་པ་ཞལ་ལས་ཤེས་
པར་བྱའོ། །འདིར་སྨྲས་པ། རྒྱ་ཆེན་ཐོས་པའི་སྡོང་པོ་མི་རྒྱས་ཤིང་། །རྣམ་དཔྱོད་
བརྩོན་པའི་མེ་ཏོག་མི་བཀྲ་ཡང་། །བརྗོད་བྱའི་འབྲས་བུས་དུད་པའི་ལམ་ཟབ་འདི།།
ཡོངས་འཛིན་དབང་གི་རྒྱལ་པོའི་དྲིན་ལས་རྙེད། །དེ་ཕྱིར་ལུས་སྲོག་ལོངས་སྤྱོད་ལ་
སོགས་པས། ། སྐྱེ་ཞིང་སྐྱེ་བར་ཁྱོད་མཉེས་ཁོ་ན་སྒྲུབ། །སྐུ་གསུང་ཐུགས་ཀྱི་གསང་
བའི་མཛོད་བཟུང་སྟེ། །ཟུང་འཇུག་འཆི་མེད་ལམ་དེར་བགྲོད་པར་ཤོག །ཅེས་པ་འདི་
ནི་རིགས་རུས་ཕུན་སུམ་ཚོགས་པ་བསྟན་པ་དང་བསྟན་འཛིན་ལ་མི་ཕྱེད་པའི་དད་པ་ཐོབ་པ། གཅིག་ཏུ་རྣམ་
དཀར་ལ་བརྩོན་པའི་ལྕམ་བསོད་ནམས་མཚན་ཅན་གྱིས། །ཚེམ་བུ་དམར་ཁྲིད་འཁྱེར་བདེ་བ་ཞིག་དགོས་ཞེས་
བཀས་བསྐུལ་བ་ལ་བརྟེན། ཤཱཀྱའི་དགེ་སློང་བློ་བཟང་ཚེ་བརྟན་གྱིས་གུར་སྨོན་དབེན་གནས་ཀྱི་རི་ཁྲོད་དུ་སྦྱར་
བའོ།། །། དར་རྒྱས་འཕེལ །

༼ཐ༽
༄༅། །འཕགས་པ་འཇིག་རྟེ ན་དབང་ཕྱུག་ལ་བརྟེན་པའི་བླ་མའི་
རྣལ་འབྱོར། འཕགས་པ་ཐུགས་རྗེ་ཆེན་པོའི་སྒྲུབ་ཐབས་དང་
དེའི་དམིགས་རི མ་བཅས་བཞུགས་སོ།།
༄༅། །ནོ་མོ་གུ་རུ་ལོ་ཀེ་ཤཱ་རཱ་ཡ། འདིར་འཕགས་པ་ཐུགས་རྗེ་ཆེན་པོ་ལ་བརྟེན་
པའི་བླ་མའི་རྣལ་འབྱོར་བསྒོམ་པར་འདོད་པའི་གང་ཟག་གིས། སྟན་བདེ་བ་ལ་ལུས་
གནད་བཅས་ལ། སྐྱབས་འགྲོ་སེམས་བསྐྱེད་གཞུང་གཞན་ནས་འབྱུང་བ་ལྟར་རམ་
མདོར་བསྡུ་ན། གང་ལ་བརྟེན་ན་བསླུ་མེད་སྐྱབས་ཀྱི་མཆོག །སངས་རྒྱས་ཆོས་
དང་འཕགས་པའི་དགེ་འདུན་ལ། །ཤུགས་དྲག་དང་བའི་ཡིད་ཀྱིས་སྐྱབས་སུ་འགྲོ །བྱང་
ཆུབ་སེམས་མཆོག་བདག་གིས་བསྐྱེད་པར་བགྱི། །རང་གི་མདུན་དུ་རབ་ཡངས་ནམ་
མཁའ་ལ། །སེང་ཁྲི་པདྨ་ཉི་ཟླའི་གདན་སྟེང་དུ། ། རྩ་བའི་བླ་མ་མཆོག་དང་དབྱེར་
མེད་པའི། །རྣམ་འདྲེན་སྟོང་གི་སྤྲུལ་གཞི་པད་དཀར་འཛིན། །དཀར་གསལ་ཞལ་
གཅིག་ཕྱག་བཞི་འཛུམ་ཞལ་ཅན། །དང་པོའི་ཕྱག་གཉིས་ཐུགས་ཀར་མཉམ་པར་སྦྱོར།།
མཐའ་མ་གཉིས་ཀྱིས་ཤེལ་ཕྲེང་པད་དཀར་འཛིན། །ལང་ཚོའི་དཔལ་དང་མཚན་དཔེའི་
རྣམ་པར་མཛེས། །ལྷ་རྫས་དར་དང་རིན་ཆེན་རྒྱན་གྱིས་སྤྲས། །སྐྱིལ་ཀྲུང་ཚུལ་
གྱིས་བཞུགས་པའི་མཐའ་སྐོར་དུ། །དངོས་བརྒྱུད་བླ་མ་ཡིད་དམ་ལྷ་ཚོགས་དང༌།།
སངས་རྒྱས་བྱང་སེམས་བསྟན་སྲུང་རྒྱ་མཚོར་བཅས། །འོད་ཟེར་ཕུང་པོའི་དབུས་
ན་རབ་བཞུགས་པའི། །གནས་གསུམ་རྡོ་རྗེ་གསུམ་མཚན་ཧཱུཾ་ཡིག་ལས། །འོད་
འཕྲོས་གར་བཞུགས་རྡོ་རྗེའི་ཕོ་བྲང་ནས། །རང་རང་གཟུགས་སྐུའི་རྣམ་པར་སྤྱན་

《ཐ》 འཕགས་པ་འཇིག་རྟེན་དབང་ཕྱུག་ལ་བརྟེན་པའི་བླ་མའི་རྣལ་འབྱོར། 87
དྲངས་ནས། །སོ་སོའི་དམ་ཚིག་པ་དང་དབྱེར་མེད་གྱུར། །དེ་ནས་བསག་སྦྱང་གི་
གནད་བསྡུས་པའི་ཡན་ལག་བདུན་པ་འབུལ་བ་ནི། གང་ཞིག་བསྟེན་ན་སྲིད་ཞིའི་
རྒུད་པའི་ཚོགས། །མ་ལུས་དྲུངས་ནས་འབྱིན་པའི་ཞིང་གི་མཆོག །སྙིང་བརྩེའི་
གཏེར་གྱུར་འཇིག་རྟེན་དབང་ཕྱུག་དང་། །དབྱེར་མེད་དྲིན་ཅན་བླ་མར་གུས་ཕྱག་འཚལ།།
མདོར་ན་བདག་སོགས་འགྲོ་བ་ཐམས་ཅད་ཀྱི། །མགོན་སྐྱབས་དཔུང་གཉེན་ཟླ་མེད་
མཆོག་རྣམས་ལ། །ཞིང་རྡུལ་མཉམ་པའི་ལུས་སྤྲུལ་ཕྱག་འཚལ་བས། །ཐུགས་
རྗེའི་བཀའ་འབངས་ཉིད་དུ་གཟུང་དུ་གསོལ། ། ཡིད་འོང་མཆོད་ཡོན་ཕུལ་བྱུང་མེ་
ཏོག་སོགས། །ཕྱི་ནང་གསང་བ་སྒྲུབ་པའི་མཆོད་པ་ཡིས། །མ་ལུས་སྐྱབས་ཀྱི་དམ་
པ་ཁྱེད་རྣམས་ལ། །ཞེན་མེད་མ་ཆགས་བློ་ཡིས་འབུལ་བར་བགྱི། །ཐོག་མེད་དུས་
ནས་མ་རིག་དབང་གིས་ནི། །ཁ་ན་མ་ཐོའི་མི་དགེ་ཅི་བགྱིས་པ། །ཐུགས་རྗེ་ཆེ་ལྡན་
ཚོགས་ཀྱི་ཞིང་རྣམས་ལ། །བཤགས་ཤིང་སླན་ཆད་ཡང་དག་སྡོམ་པར་བགྱི། །རང་
གཞན་སྐྱེ་འཕགས་ཀུན་གྱི་རྣམ་དཀར་དང༌། ། ཁྱད་པར་རྗེ་བཙུན་བླ་མ་ཁྱོད་ཉིད་ཀྱིས།།
ཐོས་བསམ་བསྒོམ་སོགས་རླབས་ཆེན་མཛད་པ་ལ། །བདག་ཅག་བསམ་པ་ཐག་པས་
ཡི་རང་ངོ་། །མཐའ་དག་འགྲོ་འདིའི་ཕན་བདེ་པདྨོའི་ཚལ། །བསྐྱེད་དང་ཡུན་དུ་
གནས་དང་འཕེལ་བའི་ཕྱིར། །ཟབ་རྒྱས་དམ་པའི་ཆོས་ཀྱི་བདུད་རྩིའི་ཆར། །ནམ་
ཡང་ཆད་པ་མེད་པར་དབབ་པར་མཛོད། །བདག་སོགས་འགྲོ་བ་མ་ལུས་གཉིད་སློང་
ཞིང་། །ཐར་པའི་ལམ་བཟང་མཆོག་ལ་འགོད་པའི་ཕྱིར། ། ལྔ་ལྡན་ལོངས་སྤྱོད་རྫོགས་
པའི་སྐུ་བཞིན་དུ། །ནམ་ཡང་གཡོ་བ་མེད་པར་རྟག་བརྟན་གསོལ། །འདིས་མཚོན་
རྣམ་དཀར་ཇི་སྙེད་བགྱིས་པ་རྣམས། །རང་ཉིད་གཅིག་པུའི་ཕྱིར་དུ་མ་ཡིན་པར། །མ་
རྒན་འགྲོ་རྣམས་སྲིད་མཚོ་ལས་སྒྲོལ་བའི། །ཐམས་ཅད་གཟིགས་པའི་གོ་འཕང་ཐོབ་
ཕྱིར་བསྔོ་། །སླར་ཡང་གསོལ་བ་འདེབས་པ་ནི། །པད་དཀར་ཟླ་བའི་སྟེང་དུ་ཆོས་

《ཐ》 འཕགས་པ་འཇིག་རྟེན་དབང་ཕྱུག་ལ་བརྟེན་པའི་བླ་མའི་རྣལ་འབྱོར། 89
ལ༑ ༑མཆོག་གི་སྙིང་པོ་བླང་དུ་ཡོད་དུས་འདིར། །ཏིལ་ཙམ་སྦྱིན་པར་མི་ནུས་དངོས་
ཞེན་ཅན། །བདག་གི་སེར་སྣ་ཆོམས་ཤིག་སྤྱན་རས་གཟིགས། །བདེ་ལེགས་མ་ལུས་
འབྱུང་བའི་ཞིང་ས་མཆོག །ཚུལ་ཁྲིམས་ཡིན་ཀྱང་ཉེས་ལྟུང་དྲི་མས་ཧྲེངས། །དེ་
ཕྱིར་བདག་ལ་བག་ཡོད་ངེས་འབྱུང་གི །བདུད་རྩིའི་ཆུ་རྒྱུན་ཕོབས་ཤིག་སྤྱན་རས་
གཟིགས། །རང་ལ་སྔོན་བསགས་ལས་ཀྱིས་འཕངས་པ་ཡི། །སྡུག་བསྔལ་ཆུང་དུ་
ཙམ་ཡང་མི་བཟོད་ཀྱང་། །གཞན་ལ་གནོད་པ་སྒྲུབ་པར་ཆེས་དཔའ་བའི། །བདག་
ལ་བཟོད་བའི་གོ་བཀོན་སྤྱན་རས་གཟིགས། །ལམ་དང་ལམ་མིན་སྟོན་པའི་ས་མཁན་
ནི༑ ༑རབ་འབྱམས་ཐོས་པ་ཡིན་ཀྱང་རྙེད་བཀུར་དང་། །སྙོམས་ལས་ལེ་ལོའི་དབང་
གིས་དུས་འདའ་བའི། །བདག་ལ་བརྩོན་པའི་མཆོག་སྩོལ་སྤྱན་རས་གཟིགས། །སྔོན་
ཆད་བྱིང་རྒོད་གླང་ཆེན་སྨྱོན་པ་ཡིས། །ཏིང་འཛིན་པདྨོའི་མཚོ་ཆེན་རྙོག་མར་བྱས།།
ཀྱེ་ཧུད་ད་ནི་བདག་ལ་ཟག་མེད་ཀྱི། །རྣམ་དག་ཏིང་འཛིན་སྩོལ་ཞིག་སྤྱན་རས་གཟིགས།།
ང་དང་ང་ཡིར་འཛིན་པའི་འགྲོ་བ་འདི། །ཐར་པའི་སྲོག་འཕྲོག་འཁོར་བའི་བཙོན་
དོང་དུ། །དམ་དུ་བཅིངས་ཀྱང་དངོས་འཛིན་ཅན་དག་ལ། །མཐའ་བྲལ་ལྟ་བ་སྟོན་
ཅིག་སྤྱན་རས་གཟིགས། །གང་ཤར་ལམ་ལམ་ཁྱོད་སྐུར་གསལ་བའི་ངང་། །གྲགས་
ཚད་སྙིང་པོ་ཡི་གེ་དྲུག་པའི་སྒྲར། །མོས་ནས་སྣང་སྟོང་རོལ་པས་རྒྱས་འདེབས་ན།།
བདག་ལ་འཛུམ་ཞལ་སྟོན་ཅིག་སྤྱན་རས་གཟིགས། །མདོར་ན་རྒྱལ་བ་ཀུན་གྱི་སྤྲུལ་
གཞི་ཁྱོད། །དེང་ནས་བཟུང་སྟེ་བྱང་ཆུབ་སྙིང་པོའི་བར། །འདུ་འབྲལ་མེད་པར་
བསྟེན་ནོ་སྐུ་གསུམ་གྱི། །གོ་འཕང་མྱུར་དུ་སྩོལ་མཛོད་སྤྱན་རས་གཟིགས། །དེ་
ལྟར་གསོལ་བས་མཐའ་ཡི་ཚོགས་ཞིང་རྣམས། །མེ་ལོང་ཧ་བཏབ་བཞིན་དུ་གཙོ་བོར་
ཐིམ། །དེ་ཡང་རང་གི་སྤྱི་བོར་དགྱེས་བཞིན་དུ། །བྱོན་ནས་རང་ལ་ཐིམ་པས་སྐད་
ཅིག་གིས། །ཐུགས་རྗེ་ཆེན་པོའི་རྣམ་པར་ལམ་གྱིས་གྱུར། །སྙིང་གར་པད་ཟླའི་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
གདན་ལ་ཧྲི༔ཡིག་མཐར། ། ཡི་གེ་དྲུག་པའི་སྔགས་ཕྲེང་གཡས་སྐོར་དུ། །འོད་
ཟེར་འབར་བ་དང་བཅས་འཁོར་བ་ལས། །འོད་འཕྲོས་མ་དག་སྣོད་བཅུད་ཀུན་སྦྱངས་
ནས། །དག་པའི་ཞིང་དང་ལྷ་ཡི་སྐུར་གྱུར་ནས། །ངག་ཏུ་ཡིག་དྲུག་ཅི་ནུས་བཟླས་
པའི་མཐར། །སྣོད་བཅུད་ཐམས་ཅད་འོད་ཀྱི་རྣམ་པར་ཞུ། །རང་ལ་ཐིམ་ཞིང་རང་
ཡང་སྟོད་སྨད་ནས། །སྙིང་གའི་སྔགས་འཕྲེང་ཧི ༔ཡིག་བཅས་ལ་ཐིམ། །དེ་ཡང་
མི་དམིགས་སྟོང་པའི་ངང་ཉིད་ལས། ། སླར་ཡང་ཐུགས་རྗེ་ཆེན་པོའི་སྐུར་གྱུར་ནས།།
དགེ་རྣམས་བསྔོ་ཞིང་ཐུན་མཚམས་སྤྱོད་ལམ་བྱ། །འདིས་མཚོན་དགེ་བས་རང་གཞན་
སེམས་ཅན་རྣམས། །ཕྱག་ན་པདྨོས་རྣམ་ཀུན་རྗེས་བཟུང་སྟེ། ། ས་དང་ལམ་གྱི་བགྲོད་
པ་མཐར་ཕྱིན་ནས། །དོན་གཉིས་ལྷུན་གྱིས་གྲུབ་པའི་བཀྲ་ཤིས་ཤོག །ཅེས་པ་འདི་ཡང་
བྲག་ཁ་ནས་ལྷས་བྱིན་གྱིས་བསྐུལ་བའི་ངོར། ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་དབེན་གནས་
གུར་སྨོན་རི་ཁྲོད་དུ་སྦྱར་བའོ།།
༈ སྤྱན་རས་གཟིགས་ཕྱག་བཞི་པའི་སྒྲུབ་ཐབས་བཞུགས་སོ།།
༈ ན་མོ་གུ་རུ་ལོ་ཀེ་ཤཱ་རཱ་ཡ། འདིར་འཕགས་པ་ཐུགས་རྗེ་ཆེན་པོ་ཕྱག་བཞི་པའི་སྒྲུབ་
ཐབས་ཟབ་མོ་ཉམས་སུ་ལེན་པ་ལ། རྟེན་གྱི་གང་ཟག་མཚན་ཉིད་དང་ལྡན་པས། སྐྱབས་
འགྲོ་སེམས་བསྐྱེད་ཚད་མེད་བཞི་དང་བཅས་པ་ཡིད་འཁུལ་ངེས་ཤེས་པ་སྔོན་དུ་བཏང་ནས།
དངོས་གཞི་འཇུག་པ་བདེ་བའི་ཕྱིར། ཚིགས་སུ་བཅད་པའི་སྒོ་ནས་བརྗོད་ན་འདི་ལྟར།
ཨོཾ་སྭ་བྷཱ་ཝ་ཤུདྡྷ་སརྦ་དྷརྨཱསཱབྷ་ཝ་ཤུ་དྷོ ཉཧཾ། རང་བཞིན་རྣམ་དག་སྤྲོས་བྲལ་ཆོས་
སྐུའི་ངང་། པད་དཀར་ཟླ་གདན་དཀར་བསིལ་ཉ་གང་སྟེང་། །རང་གི་སེམས་ཉིད་
ཧཱུྃ༔ཡིག་གྱེན་འགྲེང་ལས། །དཔག་མེད་འོད་འཕྲོས་རང་གཞན་དོན་གཉིས་བྱས། །འོད་
ཟེར་ཚུར་འདུས་ཧི ཡིག་ལ་ཐིམ་ཞིང་། །དེ་ཉིད་ཡོངས་གྱུར་འཕགས་མཆོག་ཐུགས་
རྗེའི་གཏེར། །གངས་རི་ལྟར་དཀར་ཞལ་གཅིག་ཕྱག་བཞི་པ། །དང་པོའི་ཕྱག་གཉིས་

《a》 འཕགས་པ་འཇིག་རྟེན་དབང་ཕྱུག་ལ་བརྟེན་པའི་བླ་མའི་རྣལ་འབྱོར། 91
ཐུགས་ཀར་ཐལ་མོ་སྦྱར། །གཡས་ཀྱི་འོག་མས་ནོར་བུའི་ཕྲེང་བ་འདྲེན། །གཡོན་
གྱི་འོག་མས་པད་དཀར་རབ་མཛེས་འཛིན། །མཚན་དཔེའི་དཔལ་འབར་གཟི་བརྗི ད་
ཕུང་པོའི་སྐུ། །གནག་སྣུམ་རལ་པའི་ཐོར་ཅོག་མཛེས་པའི་དབུས། ། བླ་མ་འོད་དཔག་
མེད་ཀྱི་རིགས་བདག་འཛིན། །ཀྲྀཥ་ས་རའི་ལྤགས་པས་ནུ་མ་བཀབ། །སྣ་ཚོགས་
དར་དང་རིན་ཆེན་རྒྱན་གྱིས་སྤྲས། །རྡོ་རྗེ་སྐྱིལ་ཀྲུང་བཞུགས་པའི་གནས་གསུམ་དུ།།
རྡོ་རྗེ་གསུམ་མཚན་ཧཱུཾ་ཡིག་འོད་ཟེར་གྱིས། །བདེ་བ་ཅན་སོགས་རྣམ་དག་ཞིང་རྣམས་
ནས། ། ཡེ་ཤེས་སྤྱན་དྲངས་དམ་ཚིག་པ་ལ་ཐིམ། །དངོས་བཤམས་ཡིད་སྤྲུལ་མཆོད་
ཚོགས་མ་ལུསའབུལ། །སྒོ་གསུམ་སྡིག་ལྟུང་མ་ལུས་སོ་སོར་བཤགས། །རང་
གཞན་ཀུན་གྱི་དགེ་ལ་རྗེས་ཡི་རང༌། །ཟབ་རྒྱས་ཆོས་ཀྱི་འཁོར་ལོ་བསྐོར་བ་དང༌།།
བསྐལ་བརྒྱར་མྱ་ངན་མི་འདའ་གསོལ་བ་འདེབས། །འདིས་མཚོན་དགེ་བ་བྱང་ཆུབ་
སྙིང་པོར་བསྔོ་། །རང་ཉིད་ལྷར་གསལ་ཐུགས་ཀར་པད་ཟླའི་སྟེང་། །ཧི ཡིག་
མཐའ་སྐོར་ཡིག་དྲུག་སྔགས་འཕྲེང་བསྐོར། །དེ་ཡི་འོད་ཀྱིས་རང་ལུས་ཐམས་ཅད་
ཁེངས། །ཐོག་མེད་ནས་བསགས་སྡིག་སྒྲིབ་ཐམས་ཅད་དག །འོད་ཟེར་ཕྱིར་འཕྲོས་རིགས་
དྲུག་གནས་ལ་ཕོག །སྣོད་བཅུད་ཀུན་གྱི་མ་དག་ཐམས་ཅད་སྦྱངས། །དག་པའི་གནས་
དང་ལྷ་ཡི་རང་བཞིན་གྱུར། །དེ་ལྟའི་ངང་ནས་འཁྱེར་སོ་གསུམ་ལྡན་པའི། །ཡིག་
དྲུག་ཅི་ནུས་བཟླ་ཞིང་ཐུན་མཚམས་སུ། །སྣོད་བཅུད་ཀུན་ཀྱང་རང་ཉིད་ལ་ཐིམ་ཞིང༌།།
རང་ཡང་ཐུགས་ཀའི་སྔགས་ཕྲེང་ཉིད་ལ་ཐིམ། །དེ་ཡང་དབུས་ཀྱི་ཧི༔ཡིག་ལ་བསྡུ་
ཞིང་། །ཧཱི ཡིག་མི་དམིགས་སྟོང་པའི་ངང་ཉིད་ལས། །སླར་ཡང་འཇིག་རྟེན་མགོན་
པོའི་སྐུར་བཞེངས་ནས། །སྤྱོད་ལམ་ཐམས་ཅད་དོན་དང་ལྡན་པར་བྱེད། །མཇུག་
ཏུ་དགེ་རྣམས་གནས་སྐབས་མཐར་ཐུག་གི །དོན་དུ་འདུན་པ་དྲག་པོས་ཁ་བསྒྱུར་འཚལ།།
ཞེས་པ་འདི་ནི་དགེ་སློང་བློ་བཟང་དར་རྒྱས་ཀྱིས་བསྐུལ་བའི་ངོར། རྗེ་རིན་པོ་ཆེས་ཞབས་ཀྱིས་བཅགས་པའི་གནས་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
_ _ 《ཐ》
བཀྲ་ཤིས་དོ་ཁར། ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་འཕྲལ་དུ་སྦྱར་བའོ།། ། །
༈ འཕགས་པ་ཐུགས་རྗེ་ཆེན་པོའི་སྒྲུབ་ཐབས་ཀྱི་དམིགས་རིམ་བཞུགས་སོ།།
༈ རང་ཉིད་སྟན་བདེ་བ་ལ་སྐྱིལ་ཀྲུང་བཅས་འདུག་པའི། མདུན་གྱི་ནམ་མཁའ་མཐོ་
དམན་འཚམས་པར། སེང་གེ་བརྒྱད་ཀྱིས་བཏེགས་པའི་རིན་པོ་ཆེའི་ཁྲིའི་སྟེང་དུ་པད་
མ་འདབ་མ་བརྒྱད་པ་ཁ་བྱེ་བའི་ལྟེ་བར་ཟླ་བའི་སྟེང་དུ་རང་གི་བླ་མ་དང་དབྱེར་མི་ཕྱེད་
པའི་འཕགས་པ་སྤྱན་རས་གཟིགས་ཞལ་གཅིག་ཕྱག་བཞི་པའི་རྣམ་པ་ཅན་གསལ་བཏབ།
དེའི་མཐའ་བསྐོར་དུ་དངོས་བརྒྱུད་ཀྱི་བླ་མ་གཞན་རྣམས་དང༌། ཤར་གྱི་འདབ་མའི་སྟེང་
དུ༑ གནས་འོག་མིན་ན་བཞུགས་པའི་ལོངས་སྤྱོད་རྫོགས་པའི་སྐུ་རྣམས་དང༌། བསྐལ་
བཟང་གི་སངས་རྒྱས་སྟོང་སོགས་སྤྲུལ་སྐུའི་སངས་རྒྱས་རྣམས་དང༌། གཡས་ཀྱི་
འདབ་མའི་སྟེང་དུ། ངོ་བོ་ཆོས་དཀོན་མཆོག་ཡིན་པ་ལ། རྣམ་པ་གླེགས་བམ་གྱི་
རྣམ་པ་ཅན། གདོང་དར་རང་ངོས་ཕྱོགས་ལ་བསྟན་ཏེ་ཡོད་པར་གསལ་བཏབ། རྒྱབ་
ཀྱི་འདབ་མའི་སྟེང་དུ་ཉེ་བའི་སྲས་ཆེན་བརྒྱད་སོགས་བྱང་ཆུབ་སེམས་དཔའི་དགེ་འདུན་
དང༌། ཉན་རང་གི་དགེ་འདུན་དཀོན་མཆོག་རྣམས་ཡོད་པར་བསམ། གཡོན་གྱི་
འདབ་མའི་སྟེང་དུ། ཡེ་ཤེས་ཀྱི་མགོན་པོ་ཕྱག་དྲུག་པ་སོགས། བཀའ་སྡོད་ཆོས་
སྐྱོང་སྲུང་མའི་ཚོགས་རྣམས་གསལ་བར་དམིགས་ནས། ཚོགས་ཞིང་རྣམས་ཀྱི་མདུན་
གྱི་ས་གཞི་ལ། རང་གི་མཐའ་སྐོར་དུ་མཁའ་མཉམ་གྱི་སེམས་ཅན་ཐམས་ཅད་གསལ་
བར་དམིགས་ཏེ། རང་དང་མཐའ་སྐོར་ལ་འཁོད་པའི་སེམས་ཅན་ཐམས་ཅད་མཐའ་
མེད་ཅིང་གཏིང་ཟབ་པའི་འཁོར་བ་འདིར་འཁྱམས། ཡུན་རིང་ལ་ཤུགས་དྲག་པོའི་
སྡུག་བསྔལ་རྣམ་པ་སྣ་ཚོགས་ཤིག་སྔར་ཡང་མྱོང་། ད་དུང་དཀོན་མཆོག་གི་སྐྱབས་
འོག་ཏུ་མ་ཚུད་ན་སྔར་བས་ཀྱང་རྒྱུན་རིང་བ་ཞིག་མྱོང་དགོས་པ་འདུག་པས། འཇིགས་
པ་དང་སྡུག་བསྔལ་འདི་དག་ལས་བླ་མ་དཀོན་མཆོག་གསུམ་གྱིས་ད་ལྟ་ཉིད་དུ་སྐྱོབ་

གས་པའཕགས་པ་འཇིག་རྟེན་དབང་ཕྱུག་ལ་བརྟེན་པའི་བླ་མའི་རྣལ་འབྱོར། 93
ཏུ་གསོལ་སྙམ་པ་བྱས་ལ། སྐྱབས་འགྲོའི་ཚིག་བརྗོད་ཅིང་། དེའི་མཐར་སེམས་
ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་
དུ་བླ་མ་སྤྱན་རས་གཟིགས་ལ་བརྟེན་པའི་རྣལ་འབྱོར་ཉམས་སུ་བླངས་བར་བགྱིའོ་བསམ་
ལ༑ སེམས་བསྐྱེད་ཀྱི་ཚིག་བརྗོད་ཅིང་ཚོགས་ཞིང་རྣམས་མཐའ་ནས་རིམ་གྱིས་བསྡུས་
ཏེ༑ བླ་མ་སྤྱན་རས་གཟིགས་ཀྱི་བར་ཐིམ། བླ་མ་ཡང་སྐུ་ལུས་ཀྱི་སྟོད་སྨད་ནས་
ཐུགས་ཀར་བསྡུས། འོད་སྔོན་པོའི་རྣམ་པར་གྱུར་ཏེ་རང་ལ་ཐིམ་པས་རང་གི་ལུས་
ངག་ཡིད་གསུམ་དང༌། བླ་མའི་སྐུ་གསུང་ཐུགས་དབྱེར་མེད་དུ་གྱུར་པར་མོས་ལ།
རྟོག་མེད་བརྗོད་བྲལ་གྱི་ངང་ལ་དར་ཅིག་མཉམ་པར་བཞག དེ་ལྟར་སྐྱབས་འགྲོ་རྣམས་
ལན་གསུམ་ཟིན་པའི་འོག་ཏུ། མདུན་གྱི་ནམ་མཁར་སེང་གེ་ཆེན་པོ་བརྒྱད་ཀྱིས་བཏེགས་
པའི་རིན་པོ་ཆེའི་ཁྲི་ཡངས་ཤིང་རྒྱ་ཆེ་བའི་སྟེང་དུ། སྣ་ཚོགས་པད་མ་འདབ་མ་བསམ་
གྱིས་མི་ཁྱབ་པ། འདབ་མ་མཐའ་མ་རྣམས་ཀྱིས་ཁྲི་ཁེབས་ཤིང་། སྟེང་མ་རྣམས་
རྒྱ་ཇེ་ཆུང་དང་དཔངས་ཇེ་མཐོ་ཇེ་མཐོར་སོང་བའི་ལྟེ་བར་པད་མ་འདབ་མ་བརྒྱད་པ་ཆུང་
དུ་ཞིག །དེའི་ལྟེ་བར་ཟླ་བའི་དཀྱིལ་འཁོར་དཀར་བསིལ་ཉ་གང་བའི་སྟེང་དུ་རྩ་བའི་
བླ་མ་དང་དབྱེར་མི་ཕྱེད་པའི་འཕགས་པ་སྤྱན་རས་གཟིགས་ཞལ་གཅིག་ཕྱག་བཞི་པ།
ཕྱག་དང་པོ་གཉིས་ཐུགས་ཀར་ཐལ་མོ་སྦྱར་བས་ཐབས་ཤེས་ཟུང་དུ་འཇུག་པ་མཚོན།
གཡས་འོག་མས་ཤེལ་དཀར་གྱི་ཕྲེང་བ་འཛིན་པས་འགྲོ་དྲུག་སྲིད་མཚོ་ལས་སྒྲོལ་བ་
དང་གཡོན་འོག་མས་པད་དཀར་བཟུང་བས་འཁོར་བའི་སྐྱོན་གྱིས་མ་གོས་པ་མཚོན་
ཞིང༌། ལང་ཚོ་དར་ལ་བབས་པ་མཚན་དང་དཔེ་བྱད་ཀྱིས་རྣམ་པར་མཛེས་པའི་སྐུ་
ལ༑ པཉྩ་ལི་ཀའི་སྟོད་གཡོགས་ལྷབ་ལྷུབ་ཏུ་གསོལ་བ། རི་དྭགས་ཀྲྀཥཱ་ས་རའི་
པགས་པས་ནུ་མ་གཡོན་བཀབ་པ། དབུ་སྐྲ་གནག་ལ་རལ་པའི་ཐོར་ཅོག་མཛེས་ཤིང་།
རིགས་བདག་འོད་དཔག་མེད་ཀྱིས་རྒྱས་བཏབ་པའི་སྐུ་ལ་དབུ་རྒྱན་སོགས་རིན་པོ་ཆེའི་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
རྒྱན་བརྒྱད་ཀྱིས་སྤྲས་པ། ཞབས་རྡོ་རྗེ་སྐྱིལ་ཀྲུང་གིས་འོད་ཟེར་གྱི་ཕུང་པོས་བསྐོར་
བའི་དབུས་ན་བཞུགས་པའི་མཐའ་སྐོར་དུ་རྩ་བརྒྱུད་ཀྱི་བླ་མ་གཞན་རྣམས་དང༌། དེའི་
ཕྱི་རོལ་ཏུ་བླ་མེད་ཀྱི་ལྷ་ཚོགས། དེའི་ཕྱི་རོལ་ཏུ་རྣལ་འབྱོར་རྒྱུད། དེའི་ཕྱི་རོལ་
ཏུ་སྤྱོད་རྒྱུད། དེའི་ཕྱི་རོལ་ཏུ་བྱ་རྒྱུད་ཀྱི་ལྷ་ཚོགས་རྣམས་དང་། དེའི་ཕྱི་རོལ་ཏུ་
སྤྲུལ་སྐུའི་སངས་རྒྱས་རྣམས་དང་། དེའི་ཕྱི་རོ ལ་ཏུ་ཐེག་པ་གསུམ་གྱི་དགེ་འདུན་
དཀོན་མཆོག་གི་ཚོགས་དང༌། དེའི་ཕྱི་རོལ་ཏུ་དཔའ་བོ་མཁའ་འགྲོ་ཆོས་སྐྱོང་སྲུང་
མའི་ཚོགས་ཀྱིས་བསྐོར་བ། ཞལ་བླ་མ་ལ་ཕྱོགས་གཟིགས་ནས་འཁོད་པར་བསམ།
དེ་དག་གི་སྤྱི་བོར་ཨོཾ་དཀར་པོ། མགྲིན་པར་ཨཱདམར་པོ། ཐུགས་ཀར་ཧཱུཾ་སྔོན་
པོས་མཚན་པ། ཐུགས་ཀའི་ཧཱུཾ་ལས་འོད་ཟེར་འཕྲོས་པས། བླ་མ་ཡི་དམ་བྱང་སེམས་
ཐམས་ཅད་ཆོས་སྐུ་བདེ་བ་ཆེན་པོའི་ངང་ལས། གཟུགས་སྐུ་འཕགས་པ་ཐུགས་རྗེ་
ཆེན་པོའི་རྣམ་པར་ནམ་མཁའི་ཁམས་གང་བར་བྱུང་སྟེ་དམ་ཚིག་པ་སོ་སོ་ལ་ཐིམ་པས།
དམ་ཚིག་པ་དང་ཡེ་ཤེས་པ་དབྱེར་མེད་དུ་གྱུར་པར་བསམ་ཞིང༌། ཡན་ལག་བདུན་
པ་འབུལ་བའི་ཚེ་དམིགས་པ་བྱེད་ཚུལ་ནི། ཕྱག་འཚལ་བའི་ཚེ། རང་གི་ལུས་བློས་
གང་ལྕོགས་སུ་སྤྲུལ་ནས། ལུས་རེ་ལ་མགོ་བོ་དཔག་མེད། མགོ་བོ་རེ་ལ་ལྕེ་དཔག་
ཏུ་མེད་པར་སྤྲུལ་ཏེ། ལུས་ཀྱི་ཡན་ལག་ལྔ་ས་ལ་ཕབ་ནས། ངག་གིས་བསྟོད་དབྱངས་
སྙན་པར་བརྗོད་ཅིང༌། ཡིད་ཀྱིས་དད་འདུན་དྲག་པོའི་སྒོ་ནས་ཕྱག་འཚལ། མཆོད་
པའི་དུས་སུ། ས་དང་བར་སྣང་ཐམས་ཅད་དུ་བར་མཚམས་མེད་པར་རིན་པོ་ཆེའི་སྣོད་
ཀྱི་ནང་དུ་ཡན་ལག་བརྒྱད་དང་ལྡན་པའི་ཆུ་དྭངས་ཤིང་བསིལ་བ་སོགས་ཀྱིས་གང་བའི་
ཆུ་གཉིས་པད་མ་ཨུཏྤལ། ཀུ་མུ་ད་སོགས་སྡོང་པོ་དང་་ ཚོན་རྩི་སྣ་ཚོགས་སྲིད་
བུ་ལ་བརྒྱུས་པའི་ཕྲེང་བ་མེ་ཏོག་སིལ་མའི་ཚོགས་གཅལ་དུ་བཀྲམ། འབར་བའི་མེ་
ནང་དུ་ཙན་དན་ཨ་ཀ་རུ། དུ་རུ་ཀ། སྤོས་རེང་སོགས་དྲི་ཞིམ་པའི་དུད་པ། དབྱར་

《ཐ》 འཕགས་པ་འཇིག་རྟེན་དབང་ཕྱུག་ལ་བརྟེན་པའི་བླ་མའི་རྣལ་འབྱོར། _ 95
སྐྱེས་ཆུ་འཛིན་སྔོན་པོ་ལྟ་བུས་ལྷ་ལམ་གང་། རྩི་མར། འབྲུ་མར། རིན་པོ་ཆེའི་
འོད་གསལ་བ། ཉི་མ་དང་ཟླ་བ་སོགས་མར་མེའི་ཕྲེང་བ་ཕྱོགས་མཚམས་ཀུན་ནས་
ཕན་ཚུན་རྩེ་དགའ་རྒོད་ལྟ་བུའི་སྣང་གསལ་དང་། ག་བུར་ཙནྡ་གུར་ཀུམ་སོགས་ཀྱི་
དྲིས་བགོས་པའི་སྤོས་ཆུའི་རྒྱ་མཚོ་ཁོར་ཡུག་ཏུ་འཁྱིལ་བ། རོ་བརྒྱའི་དཔལ་དང་
ལྡན་པའི་ལྷ་མིའི་བཟའ་བཅའི་ཞལ་ཟས་ལྷུན་པོ་ལྟ་བུར་སྤུངས་པ། སིལ་སྙན་དྲིལ་
བུ༑ པི་ཝཾ་སོགས་རོལ་མོའི་སྒྲ་སྐད་སྣ་ཚོགས་པས་སྟོང་གསུམ་འགེངས་པར་ནུས་
པ་སོགས་དངོས་བཤམས་ཡིད་སྤྲུལ་གྱི་མཆོད་པས་ནམ་མཁའི་ཁམས་ཐམས་ཅད་ཁྱབ་
པར་མོས་ཏེ་ཚོགས་ཞིང་རྣམས་ལ་ཕུལ་བས། མཆོད་ཡུལ་རྣམས་ལ་སྲེད་ཞེན་མེད་
ནའང༌། གདུལ་བྱའི་ཚོགས་རྫོགས་པའི་སླད་དུ་བཞེས་པས་ཐུགས་རྒྱུད་བདེ་བ་ཆེན་
པོས་མཉེས་ཤིང་ཚིམས་པར་བསམ། གཞན་ཡང་འདོད་ཡོན་ལྔ་། བཀྲ་ཤིས་རྟགས་
རྫས། རྒྱལ་སྲིད་སྣ་བདུན། རི་རབ་གླིང་བཞི་དང་བཅས་པ་རྣམས་ཀྱང་བསམ་པ་
ཐག་པས་མོས་ནས་འབུལ་ཞིང་། བཤགས་པའི་ཚེ། རང་གིས་འཁོར་བ་ཐོག་མ་
མེད་པ་ནས་ད་ལྟ་ལ་ཐུག་གི་བར་བསགས་པའི་མི་དགེ་བའི་ལས་རང་གིས་བགྱིས་པ་
དང༌། གཞན་བགྱིད་དུ་བཅུག་པ་དང་། གཞན་གྱིས་བགྱིས་པ་ལ་རྗེས་སུ་ཡི་རང་བ་
སོགས་ཚོགས་ཞིང་རྣམས་ཀྱི་མདུན་དུ་གཉེན་པོ་སྟོབས་བཞི་ཚང་ཞིང་། སྡིག་སྒྲིབ་
ཀྱི་འཁོར་གསུམ་བདེན་མེད་དུ་ལྟ་བའི་སྒོ་ནས། བཤགས་པས་སྡིག་སྒྲིབ་ཐམས་ཅད་
བྱང་ཞིང་དག་པར་མོས། སྐྱེ་འཕགས་སྤྱི་དང་ཁྱད་པར་དུ་རང་གིས་སྔོན་བྱས་པའི་
དགེ་བ་ལ་བསམ་པ་ཐག་པས་རྗེས་སུ་ཡི་རང་ཞིང་། བླ་མས་མཚོན་པའི་ཚོགས་ཞིང་
རྣམས་ལ་གསེར་གྱི་འཁོར་ལོ་རྩིབས་སྟོང་དང་ལྡན་པ་དང་། དུང་གཡས་འཁྱིལ་སོགས་
ཕུལ་ནས། གདུལ་བྱའི་སེམས་ཅན་རྣམས་ལ་གང་འཚམས་ཀྱི་ཟབ་པ་དང་རྒྱ་ཆེ་བའི་
ཆོས་ཀྱི་འཁོར་ལོ་བསྐོར་བར་གསོལ་བ་བཏབ་པས་ཞལ་གྱིས་བཞེས་པར་མོས། ཕྱོགས་

96 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཐ》
བཅུའི་འཇིག་རྟེན་གྱི་ཁམས་ན་སངས་རྒྱས་མྱ་ངན་ལས་འདའ་བའི་ཚུལ་སྟོན་པ་རྣམས་
དང༌། བླ་མ་ལ་སེམས་ཅན་རྣམས་ལ་ཕན་པའི་ཕྱིར་དུ། སའི་རྡུལ་གྱི་གྲངས་དང་
མཉམ་པའི་བསྐལ་པའི་བར་དུ་མྱ་ངན་ལས་མི་འདའ་བར་གསོལ་བ་བཏབ་པས། ཞལ་
གྱིས་བཞེས་པའི་མོས་པ་བྱེད། དེ་ལྟར་བླ་མ་ལ་མཆོད་པས་མཚོན་པའི་དགེ་བ་རྣམས་
སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པ་སོགས། གནས་
སྐབས་དང་མཐར་ཐུག་གི་དོན་དུ་འདུན་པ་དྲག་པོའི་སྒོ་ནས་བསྔོ་བ་བྱེད་ཅིང་། དེ་ནས་
དཀྱུས་ནས་འབྱུང་བ་བཞིན་འདོད་དོན་ལ་གསོལ་བ་བཏབ་པའི་མཐར། ཚོགས་ཞིང་རྣམས་
ཕྱི་མ་ཕྱི་མ་རྣམས་ནང་མ་ནང་མ་ལ་རིམ་གྱིས་བསྡུས་ཏེ། བླ་མ་སྤྱན་རས་གཟིགས་ཀྱི་
བར་བསྡུ་ཞིང་། གདན་སེང་ཁྲི་པདྨ་ཆུང་བ་ཡང་ཟླ་གདན་ལ་བསྡུས་ནས། མདུན་
གྱི་བླ་མ་སྤྱན་རས་གཟིགས་རང་གི་སྤྱི་བོར་བྱོན་ཏེ། རང་དང་ཞལ་བལྟ་ཕྱོགས་མཐུན་
པར་རང་ལ་ཐིམ་པས། རང་ཉིད་ཀྱང་པད་དཀར་ཟླ་བའི་སྟེང་དུ་འཕགས་པ་སྤྱན་རས་
གཟིགས་སྐུ་མདོག་དཀར་པོ་ཞལ་གཅིག་ཕྱག་བཞི་པ། ཕྱག་དང་པོ་གཉིས་ཐུགས་ཀར་
ཐལ་མོ་སྦྱར་ཞིང་། གཡས་འོག་མས་ཤེལ་དཀར་གྱི་ཕྲེང་བ་དང་། གཡོན་འོག་མས་
པད་དཀར་འཛིན་པ། མཚན་དཔེ་གསལ་རྫོགས་ཀྱིས་སྤྲས་ཤིང་རིན་པོ་ཆེའི་རྒྱན་དང་
དར་སྣ་ཚོགས་ཀྱི་ན་བཟས་བཀླུབས་པ། ཞབས་གཉིས་སྐྱིལ་མོ་ཀྲུང་གིས་བཞུགས་
པའི་ཐུགས་ཀར་པདྨ་འདབ་མ་དྲུག་པའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་ཧཱི དཀར་
པོ་གྱེན་འགྲེང་གི་རྣམ་པ་ཅན་འདབ་མ་དྲུག་ལ་མདུན་ནས་བརྩམས་ཏེ་གཡས་སྐོར་དུ་
ཨོཾ་མ་ཎི་པདྨེ་ཧཱུཾ་ཞེས་པའི་ཡི་གེ་དབུ་ཅན་གྱི་རྣམ་པ་ཅན་དཀར་ལ་འོད་འཚེར་བ་ཞིག་
གསལ་བར་བསྒོམས་ཏེ། དབུས་ཀྱི་ཤཱི ཡིག་ལ་སེམས་ཞུགས་པ་བཞིན་དུ་བྱས་ནས་
ཟླ་བ་དང་དུས་མཉམ་དུ་ཧི༔ཡིག་སྔགས་འཕྲེང་དང་བཅས་པ་ལས་འོད་ཟེར་འཕྲོས
བ 
རང་གི་ལུས་ཀྱི་ནང་ཐམས་ཅད་གང་། སྡིག་སྒྲིབ་བག་ཆགས་དང་བཅས་པ་བྱང་ཞིང་

འཕགས་པ་འཇིག་རྟེན་དབང་ཕྱུག་ལ་བརྟེན་པའི་བླ་མའི་རྣལ་འབྱོར། 97
《ཐ》 
དག་ནས། ལུས་ཤེལ་ལྟར་དྭངས་པའི་རང་བཞིན་ཅན་དུ་གྱུར་ཏེ། འོད་ཟེར་རྣམས་
བ་སྤུའི་སྒོ་ནས་ཕྱིར་འཕྲོས། དམྱལ་བ་ལ་སོགས་པའི་རི གས་དྲུག་གི་སེམས་ཅན་
རྣམས་ཀྱི་མ་དག་པའི་སྣོད་ཀྱི་འཇིག་རྟེན་གྱི་སྐྱོན་ཐམས་ཅད་སྦྱངས། དག་པའི་ཞིང་
མཆོག་བདེ་བ་ཅན་ལྟ་བུ་གསེར་གྱི་ས་གཞི་ལ་བཻཌཱུརྱའི་མིག་མངས་རིས་སུ་བྲིས་པ་རྐང་
པ་བཞག་པའི་ཚེ་ནེམ་བྱེད་པ། བཏེགས་པའི་ཚེ་འཕར་བྱེད་པ་ལྗོན་ཤིང་ཆུ་མཚོ་ལ་
སོགས་པས་བརྒྱན་པའི་དག་པའི་ཞིང་དུ་གྱུར། བཅུད་གྱི་སེམས་ཅན་རྣམས་ལ་ཕོག་
པས། སྡུག་བསྔལ་རྒྱུ་དང་བཅས་པ་བྱང་ཞིང་དག་ནས། སྤྱན་རས་གཟིགས་ཀྱི་སྐུར་
གྱུར། རང་ཉིད་ཀྱིས་བྱིངས་འདྲེན་བྱེད་པ་ལྟ་བུའི་ཐམས་ཅད་ཡི་གེ་དྲུག་པའི་སྒྲ་འདོན་
པར་བསམ་ཞིང་། འཁྱེར་སོ་གསུམ་དང་མ་བྲལ་བའི་ངང་ནས་བཟླས་པ་ཅི་འགྲུབ་བྱས་
པའི་མཐར། སྣོད་ཀྱི་འཇིག་རྟེན་འོད་དུ་ཞུ་ནས། བཅུད་ཀྱི་སེམས་ཅན་ཐུགས་རྗེ་ཆེན་
པོར་གསལ་བ་ལ་ཐིམ་ཞིང་། དེ་ཐམས་ཅད་རང་ལ་བསྡུ། རང་ཡང་མེ་ལོང་ལ་ཧ་བཏབ་
པ་བཞིན་དུ། སྙིང་གའི་སྔགས་ཕྲེང་གདན་དང་བཅས་པ་ལ་ཐིམ། དེ་རྣམས་དབུས་ཀྱི་
ཧྲི༔ཡིག་ལ་ཐིམ། ཧཱུྃར་བཏགས་ཁོག་པ་ལ་ཐིམ། མགོ་བོ་གི་གུ་ལ་ཐིམ། གི་གུ་
ཡང་ཇེ་ཕྲ་ཇེ་ཕྲར་སོང་ནས། མི་དམིགས་པའི་འོད་གསལ་གྱི་ངང་ལ་ཅི་ནུས་མཉམ་
པར་འཇོག །དེ་ལས་ལྡང་བར་རྩོམ་པ་ན། ཆུ་དྭངས་པ་ལས་ཉ་ལྡང་བའི་ཚུལ་དུ་
སྤྱན་རས་གཟིགས་ཀྱི་སྐུར་ཐོལ་ཏེ་བཞེངས། དགེ་བ་རྣམས་སྤྱན་རས་གཟིགས་ཀྱིས་
རྗེས་སུ་འཛིན་པའི་རྒྱུར་བསྔོ་བ་དང༌། སྨོན་ལམ་ཀྱིས་རྒྱས་གདབ་པར་བྱའོ། །ཐུན་
མཚམས་སུ་ཡང་གོང་གི་དམིགས་སྐོར་རྣམས་མ་བརྗེད་ཙམ་གྱི་དམིགས་པ་བྱས་ན་བོགས་ཆེ་བར་འགྱུར་རོ།།
ཞེས་པ་འདི་ལྟ་བུ་ཞིག་དགོས་ཚུལ། །༧མི་དབང་ཆེན་པོའི་ལྕམ་ལྷན་རྒྱས་ཀྱིས་གསུང་བ་ལྟར་རྒྱུན་གྱི་ཉམས་
བཞེས་སུ་ལྷ་ལྡན་སྤྲུལ་པའི་གཙུག་ལག་ཁང་གི་འདབས་སུ་ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་སྦྱར་
བའི་ཡི་གེ་བ་ནི་འཕྲིན་ལས་རྣམ་རྒྱལ་ལོ།། དར་རྒྱས་འཕེལ།།

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ད》
༼ད༽
༄༅། །འཕགས་པ་འཇིག་རྟེ ན་དབང་ཕྱུག་གི་ཆོ་ག་ཡིད་བཞིན་
འདོད་འཇོ་ཞེས་བྱ་བ་བཞུགས་སོ།།
༄༅། །ན་མོ་ཨཱརྱ་ལོ་ཀེ་ཤཱ་རཱ་ཡ། འདིར་འཕགས་པ་འཇིག་རྟེན་དབང་ཕྱུག་གིས་
སྐྱེ་བ་ཐམས་ཅད་དུ་རྗེས་སུ་བཟུང་བའི་ཕྱིར་དུ་ཚོགས་ཞིང་བསྐྱེད་ཅིང་ཡེ་ཤེས་པ་བཅུག།
བསག་སྦྱང་གི་གནད་བསྡུས་པའི་ཡན་ལག་བདུན་པ། འདོད་དོན་ལ་གསོལ་བ་བཏབ་
ཅིང་ཡིག་དྲུག་བཟླ་ཚུལ། མཇུག་ཏུ་ཇི་ལྟར་བྱ་བའི་ཚུལ་རྣམས་ལས། ཐོག་མར་
ཚོགས་ཞིང་བསྐྱེད་པ་ནི་འདི་ལྟར། ༈ རང་བཞིན་རྣམ་དག་ཆོས་དབྱིངས་ངང་ཉིད་
ལས། །ཀུན་བཟང་མཆོད་སྤྲིན་རྒྱ་མཚོ་འཁྲིགས་པའི་ཀློང་། །རབ་མཛེས་འཇའ་
ཚོན་སྣ་ལྔའི་གུར་ཁྱིམ་དབུས། །རིན་ཆེན་ཁྲི་སྟེང་པདྨ་ཉི་ཟླའི་གདན། །དུས་གསུམ་
རྒྱལ་བའི་བརྩེ་བའི་ཐུགས་རྗེ་ནི། །འཕགས་མཆོག་འཇིག་རྟེན་དབང་ཕྱུག་ཡོངས་
ཤར་བ། །གངས་རིའི་ལྷུན་པོ་ལྟ་བུར་དཀར་ཞིང་གསལ། །རབ་མཛེས་མཚན་དཔེ་
གསལ་རྫོགས་ཞལ་གཅིག་པ། །ཕྱག་གཡས་མཆོག་སྦྱིན་འགྲོ་ལ་དངོས་གྲུབ་སྩོལ།།
གཡོན་པ་མི་འཇིགས་ཕྱག་རྒྱས་འགྲོ་དབུགས་དབྱུང་། །མཐེབ་འཛུབ་གཉིས་ཀྱིས་
པད་དཀར་མཛེས་པ་འཛིན། །ཡིད་འོང་མཚན་དཔེས་རབ་ཏུ་མཛེས་པའི་སྐུ། །རིན་
ཆེན་རྒྱན་དང་སྣ་ཚོགས་དར་གྱིས་བཀླུབས། །ཞབས་གཉིས་མཉམ་པའི་སྟབས་ཀྱིས་
འགྱིང་བཞུགས་པའི། །སྐུ་ལས་འོད་ཟེར་འབུམ་ཕྲག་རབ་ཏུ་འཕྲོ། །མཐའ་སྐོར་
རྩ་བརྒྱུད་བླ་མ་ཐམས་ཅད་དང༌། །ཞི་ཁྲོ་རབ་འབྱམས་རྒྱལ་བ་སྲས་བཅས་ཚོགས། །
མཁའ་ལ་ཆུ་འཛིན་འཁྲིགས་པ་ལྟ་བུར་གསལ། །མཐའ་སྐོར་ཚངས་དབང་འཇིག་

འཕགས་པ་འཇིག་རྟེན་དབང་ཕྱུག་གི་ཆོ་ག
《ད》 
རྟེན་སྐྱོང་བ་སོགས། །སྟོབས་ལྡན་འབྱོར་དྲེགས་མྱོས་པ་ཐམས་ཅད་ཀྱིས། །མཆོད་
པའི་སྤྲིན་ཕུང་རྣམས་ཀྱིས་ལེགས་མཆོད་ཅིང་། །ཚོགས་ཞིང་རྣམས་ཀྱི་གནས་གསུམ་
རྡོ་རྗེ་གསུམ། །མཚན་པས་ཧཱུྃ་ཡིག་ལས་བྱུང་འོད་ཟེར་གྱིས། །རྣམ་དག་ཆོས་སྐུའི་
ཕོ་བྲང་དམ་པ་ནས། །རང་རང་ཡེ་ཤེས་སེམས་དཔའ་སྤྱན་དྲངས་ཏེ། ། སོ་སོའི་དམ་
ཚིག་པ་དང་དབྱེར་མེད་གྱུར། །མགོན་ཁྱོད་སྤྲོས་ཀུན་མཚན་མ་ཉེར་ཞི་བས། །གཤེགས་
དང་བཞུགས་པའི་རྟོག་པ་མི་མངའ་ཡང་། །བདག་ཅག་མགོན་མེད་འགྲོ་བའི་བསོད་
ནམས་ཀྱི། །ཞིང་དུ་རྟེན་འདི་ལ་ནི་རྟག་བཞུགས་གསོལ། །ཡན་ལག་བདུན་པ་འབུལ་
པའི་ཐོག་མར་ཡང་ཕྱག་འཚལ་བ་ནི། ༈ མཐར་ཐུག་བདེ་ཆེན་སྐུ་གསུམ་གོ་འཕང་མཆོག།
འབད་མེད་སྐད་ཅིག་ཉིད་ལ་སྟེར་མཛད་པའི། །དངོས་དང་བརྒྱུད་པའི་བླ་མ་ཀུན་འདུས་
པ༑ ༑མགོན་པོ་ཁྱོད་ལ་གུས་པས་ཕྱག་འཚལ་ལོ། །དམ་ལྡན་སྒྲུབ་པ་པོ་ཡིས་ཚུལ་
བཞིན་དུ། །ལེགས་པར་བསྟེན་ན་མཆོག་ཐུན་དངོས་གྲུབ་ཀུན། །མ་ལུས་སྩོལ་མཛད་
ཞི་ཁྲོ་རབ་འབྱམས་ཚོགས། །འདུས་པའི་ཡི་དམ་ལྷ་ལ་ཕྱག་འཚལ་ལོ། །ཕྱོགས་
བཅུར་བཞུགས་པའི་རྒྱལ་བ་ཐམས་ཅད་ཀྱི། །མཁྱེན་བརྩེའི་ནུས་པ་མཐའ་དག་གཅིག་
བསྡུས་ཤིང༌། །རྒྱལ་བ་ཀུན་གྱི་རླབས་ཆེན་མཛད་པ་ལས། །ཁྱོད་ཀྱིས་བདག་གིར་
མཛད་ལ་ཕྱག་འཚལ་ལོ། །སྐལ་ལྡན་འགྲོ་ལ་བརྒྱད་ཁྲི་བཞི་སྟོང་གི །ཆོས་ཕུང་
ཇི་སྙེད་ཡོད་པ་ཅིག་ཅར་དུ། །མ་ལུས་འདོམས་ཤིང་ལུང་རྟོགས་ཡོན་ཏན་གྱི། །གཏེར་
གྱུར་དམ་པའི་ཆོས་ལ་ཕྱག་འཚལ་ལོ། །ནམ་མཁའི་མཐའ་ཁྱབ་ཞིང་ན་བཞུགས་པ་
ཡི༑ ༑རིག་གྲོལ་ཡོན་ཏན་རྒྱལ་སྲས་ཀུན་གྱི་དབུས། །ལྷུན་པོའི་སྤོ་ལྟར་མངོན་
པར་འཕགས་པ་ཡི། །དགེ་འདུན་ཀུན་གྱི་གཙོ་ལ་ཕྱག་འཚལ་ལོ། །ཀེ་ལ་ཤ་ཡི་
མདངས་འཕྲོག་ཡིད་འོང་བའི། །རབ་མཛེས་མཚན་དཔེས་སྤྲས་པའི་སྐུ་མཆོག་ལ།།
སྣ་ཚོགས་དར་དང་རིན་ཆེན་གྱིས་སྤྲས་པའི། །མཚུངས་མེད་སྐུ་ཡི་རྡོ་རྗེར་ཕྱག་འཚལ་

100 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ད》
ལོ༑ ༑དྲི་ཟའི་དབྱངས་ཀྱིས་ཆ་ཙམ་མི་བསྐྲུན་ཞིང༌། །དྲུག་ཅུའི་དབྱངས་ཀྱིས་སྐལ་
ལྡན་གདུལ་བྱ་ཡི། །རེ་བ་ཇི་བཞིན་སྐོང་བའི་བྱེད་ལས་ཅན། །ཚངས་དབྱངས་སྙན་
པའི་གསུང་ལ་ཕྱག་འཚལ་ལོ། །མཁྱེན་པའི་ཡེ་ཤེས་ཤེས་བྱ་ཀུན་ལ་ཁྱབ། །བརྩེ་
བའི་ཐུགས་རྗེས་ལུས་ཅན་མཐའ་དག་འཁྲིད། །མཛད་པའི་འཕྲིན་ལས་དུས་ལས་མི་
གཡེལ་བ། །ཟླ་མེད་སྐྱབས་ཀྱི་དམ་པར་ཕྱག་འཚལ་ལོ། །རབ་དཀར་དང་བའི་སེམས་
ཀྱིས་ཀུན་བླངས་ཏེ། །དངོས་བཤམས་ཡིད་སྤྲུལ་སྣ་ཚོགས་མཆོད་སྤྲིན་ནི། །རབ་
འབྱམས་ཞིང་ན་བདག་གིར་བཟུང་བ་དང་། །མ་བཟུང་མཆོད་པའི་ཚོགས་ཀྱང་ཁྱོད་
ལ་འབུལ། །རྒྱས་པར་སྤྲོ་ན་མཆོད་ཡོན་ཕལ་ཆེར་དང་། རྒྱལ་སྲིད་སྣ་བདུན་སོགས་འབུལ། ༈ ཐོག་
མེད་དུས་ནས་ད་བར་དུག་གསུམ་གྱི། །དབང་གིས་གཞན་སྲོག་བཅད་དང་གཅོད་བཅུག་
དང༌། ། ཡི་རང་བགྱིས་རྣམས་འགྱོད་པས་མཐོལ་ཞིང་བཤགས། །སྲོག་གཅོད་སྡིག་
པ་འདག་པར་བྱིན་གྱིས་རློབས། །གཞན་གྱི་ནོར་རྫས་བདག་པོས་མ་བྱིན་ཀྱང་། མཐུ་
ཡིས་འཕྲོག་དང་འཇབ་བུས་བརྐུ་བ་དང་། །ཐབས་ཀྱིས་བླངས་པ་ཐམས་ཅད་མཐོལ་
ཞིང་བཤགས། །མ་བྱིན་ལེན་པ་འདག་པར་བྱིན་གྱིས་རློབས། །གཞན་གྱིས་བསྲུང་
དང་སྡོམ་ལྡན་ལ་སོགས་པ། །ལོག་གཡེམ་རྒྱུ་རུ་འགྲོ་བ་གང་ལ་ཡང་། །མི་ཚངས་
སྤྱོད་པ་ཐམས་ཅད་མཐོལ་ཞིང་བཤགས། ། ལོག་གཡེམ་སྡིག་པ་འདག་པར་བྱིན་གྱིས་
རློབས། །འདུ་ཤེས་བསྒྱུར་ལ་མཐོང་ལ་མ་མཐོང་སོགས། །འཇམ་རྩུབ་གང་ཡང་
རུང་བས་མི་བདེན་པར། །རིགས་སུ་གྱུར་བ་གང་སྨྲས་མཐོལ་ཞིང་བཤགས། །རྫུན་
གྱི་སྡིག་པ་འདག་པར་བྱིན་གྱིས་རློ བས། །མཐུན་པ་འབྱེད་དང་མི་མཐུན་མི་འདུམ་
པར། །འདོད་པས་ཕ་རོལ་པོ་ལ་འབྱེད་ཚིག་ཏུ། །འགྲོ་བ་གང་སྨྲས་ཐམས་ཅད་མཐོལ་
ཞིང་བཤགས། །ཕྲ་མའི་སྡིག་པ་འདག་པར་བྱིན་གྱིས་རློབས། །གཞན་གྱི་སེམས་
ལ་གནོད་པར་འགྱུར་བ་ཡི། །བདེན་དང་སྒྲོ་འདོགས་སྐུར་འདེབས་གང་ཡང་རུང་།།

འཕགས་པ་འཇིག་རྟེན་དབང་ཕྱུག་གི་ཆོ་ག 101
- -- - ་་ - ས་
རྩུབ་མོའི་ངག་གིས་སྨྲས་རྣམས་མཐོལ་ཞིང་བཤགས། །ཚིག་རྩུབ་སྡིག་པ་འདག་པར་
བྱིན་གྱིས་རློབས། །བརྗོད་བྱའི་དོན་ལ་དགོས་པ་མེད་པ་ལ། །ལོང་གཏམ་གྱི་ནར་
སྨྲ་བའི་འཁྱལ་བ་ཡི། །ཚིག་ཏུ་འགྱུར་བ་གང་སྨྲས་མཐོལ་ཞིང་བཤགས། །ངག་
འཁྱལ་སྡིག་པ་འདག་པར་བྱིན་གྱིས་རློབས། །རང་གི་ཡིད་དུ་འོང་བའི་གཞན་གྱི་
རྫས། །བཟང་ངན་ཆེ་ཆུང་གང་ལས་དེ་ཐོབ་ན། །སྙམ་པའི་བསམ་པ་ཐམས་ཅད་
མཐོལ་ཞིང་བཤགས། །བརྣབ་སེམས་སྡིག་པ་འདག་པར་བྱིན་གྱིས་རློབས། །རང་
ཉིད་གང་ལ་མི་དགའ་བ་དེ་ལ། །བརྡེག་གསོད་ལ་སོགས་གནོད་པའི་ལས་བྱེད་པ།།
འདོད་པས་གནོད་པའི་སེམས་བསྐྱེད་མཐོལ་ཞིང་བཤགས། །གནོད་པའི་སྡིག་པ་བདག་
པར་བྱིན་གྱིས་རློབས། དཀོན་མཆོག་ལས་འབྲས་ལ་སོགས་མེད་པའམ། །མི་བདེན་
སྙམ་དུ་འཛིན་པའི་ལོག་རྟོག་གི །བསམ་པ་བསྐྱེད་པ་ཐམས་ཅད་མཐོལ་ཞིང་བཤགས།
ལོག་ལྟའི་སྡིག་པ་འདག་པར་བྱིན་གྱིས་རློབས། །བཅོམ་ལྡན་འདས་ཀྱིས་མི་དགེ་དཔག་
མེད་ལས། །ཉེས་དམིགས་ཆེ་བ་རགས་པ་མི་དགེ་བཅུར། །བསྡུས་ནས་གསུངས་
པ་གང་སྤྱད་མཐོལ་ལོ་བཤགས། ། མི་དགེ་གང་བྱས་འདག་པར་བྱིན་གྱིས་རློབས། །མདོར་
ན་བདག་དང་མཁའ་མཉམ་འགྲོ་བ་ཀུན། །དབང་མེད་སྡུག་བསྔལ་དུ་མ་མྱོང་བའི་
ལས། །བགྱིད་དང་བགྱིད་རྩལ་ཡི་རང་ཅི་མཆིས་པ། །མགོན་ཁྱོད་སྤྱན་སྔར་བསམ་
པ་དག་པས་བཤགས། །གང་ཞིག་སྤྱད་ན་རང་གཞན་ཐམས་ཅད་ལ། །གནས་སྐབས་
མཐར་ཐུག་བདེ་ལེགས་ཀུན་སྟེར་བའི། །ལེགས་བྱས་རྣམ་པར་དཀར་བ་དེ་དག་ལ།།
བདག་ཅག་བསམ་པ་དག་པས་ཡི་རང་ངོ༌། །ཕྱོགས་བཅུའི་ཞིང་ན་བྱང་ཆུབ་ཤིང་དབང་
དྲུང་། །མཁྱེན་པ་མ་ཆགས་མ་ཐོགས་བརྙེས་པ་ཡིས། །རིང་པོ་མ་ལོན་དེ་དག་ཐམས་
ཅད་ལ། །ཟབ་རྒྱས་ཆོས་ཀྱི་འཁོར་ལོ་བསྐོར་བར་བསྐུལ། །འགྲོ་བའི་མུན་སེལ་
འཇིག་རྟེན་སྒྲོན་མ་དག །རྟག་འཛིན་ཅན་རྣམས་ཆོས་ལ་བསྐུལ་ཕྱིར་དུ། ། མྱ་ངན་

102 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
《ད》
འདའ་སྟོན་བཞེད་པ་དེ་དག་ལ། །བསྐལ་བརྒྱར་བཞུགས་པར་སྙིང་ནས་གསོལ་བ་
འདེབས། །རྣམ་དཀར་འདིས་མཚོན་བདག་གི་ཐོག་མེད་ནས། །ལེགས་པར་སྤྱད་
པ་ཇི་སྙེད་ཡོད་པ་ཀུན། །འགྲོ་ལ་ཕན་པར་འབྱུང་བའི་སྒོ་གཅིག་པུ། །ཐམས་ཅད་
གཟིགས་པའི་གོ་འཕང་ཐོབ་ཕྱིར་བསྔོ། །པད་དཀར་ཟླ་བའི་སྟེང་ན་ཆོས་དབྱིངས་ལས།།
གཡོ་བ་མེད་ཀྱང་རྒྱལ་བའི་འབྱུང་གནས་སོགས། །སྤྲུལ་པའི་ཟློས་གར་བསྒྱུར་བས་
ལུས་ཅན་ཀུན། །སྨིན་ཅིང་གྲོལ་མཛད་འཕགས་མཆོག་སྤྱན་རས་གཟིགས། །ཁ་བ་
རི་བའི་བདེ་སྐྱིད་མ་ལུས་པ། །བརྩེ་ལྡན་ཁྱོད་ཀྱི་བཀའ་དྲིན་ཉག་གཅིག་སྟེ། ། སླར་
ཡང་ཐུགས་རྗེ་ཟླ་བའི་འོད་ཕྲེང་གིས། །ཕན་བདེའི་ཀུ་མུད་ཕྱེ་ཞིག་སྤྱན་རས་གཟིགས།།
འགྲོ་འདི་བྱམས་དང་སྙིང་རྗེའི་ཡུལ་ཡིན་ཡང་། །འགའ་ཞིག་གཉེན་དུ་བཟུང་ནས་
ཉེས་པའི་ལས། །ཇི་ཙམ་སྤྱད་ཀྱང་བསྟོ ད་བཀུར་བསྔགས་བྱེད་པའི། །ཅོལ་ཆུང་
བདག་ལ་གཟིགས་དང་སྤྱན་རས་གཟིགས། །གཞན་དག་ཆོས་དང་མཐུན་ཞིང་དམ་
པ་བརྒྱས། །བསྔགས་པར་བྱེད་ཀྱང་སྡང་བའི་དགྲར་བལྟས་ནས། །བརྙས་ཤིང་སྤྱོད་
པར་བྱེད་པའི་རབ་རྨོངས་བདག །ཐར་པའི་གླིང་དུ་དྲོངས་ཤིག་སྤྱན་རས་གཟིགས།།
ཁ་ཅིག་བར་མར་བཟུང་བའི་གཏི་མུག་གི །སྨག་རུམ་སྟུག་པོས་རྣམ་གྲོལ་བལྟ་བའི་
མིག །རིང་དུ་སྒྲིབ་པར་བདག་གི་རབ་རིབ་ཀུན། །ཐུགས་རྗེའི་ཐུར་མས་སོལ་ཞིག་
སྤྱན་རས་གཟིགས། །འཐབ་རྩོད་བཀྲེས་སྐོམ་བཀོལ་སྤྱོད་ཚ་གྲང་སོགས། །སྡུག་
བསྔལ་བྱེ་བས་དྲིན་ཅན་ཕ་མ་རྣམས། །བསྐལ་པར་མནར་ཡང་བ་སྤུ་མི་ལྡང་བའི།།
ཁྲེལ་མེད་བདག་ལ་དགོངས་དང་སྤྱན་རས་གཟིགས། །དལ་བའི་རྟེན་ཐོབ་ཆོས་ཀྱི་
སྒོར་ཞུགས་ཀྱང་། །འཆི་བ་སྙིང་ནས་མ་དྲན་སྲིད་མཐའི་བར། །སྔོ ད་པའི་འདུན་
མ་གཤོམ་པའི་ངང་རིང་པོ། ། བློ་སྣ་ཆོས་ལ་བསྒྱུར་ཞིག་སྤྱན་རས་གཟིགས། །འཇིགས་
རུང་གཤིན་རྗེའི་ཕོ་ཉས་ལས་ངན་གྱི། །ཞགས་ནག་སྐེ་ལ་བཏབ་སྟེ་འཁྲིད་པའི་ཚེ།།

འཕགས་པ་འཇིག་རྟེན་དབང་ཕྱུག་གི་ཆོ་ག
《ད》 103
དགེ་སྡིག་ལས་འབྲས་རང་གི་རྗེས་འབྲང་ཡང་། །ཉམ་ང་མེད་བདག་སྐྱོབས་ཤིག་སྤྱན་
རས་གཟིགས། ། ཡོན་ཏན་སྣ་གཅིག་སྐྱེ་བའང་བླ་མ་དང༌། །སྐྱབས་མཆོག་རིན་
ཆེན་གསུམ་ལ་རག་ལས་མོད། །ད་དུང་གློ་སྙིང་བྲང་གསུམ་མི་གཏོད་པའི། །སྙིང་
མེད་བདག་ལ་གཟིགས་དང་སྤྱན་རས་གཟིགས། །སྙིང་པོ་མེད་པའི་སྒྱུ་མའི་ནོར་རྫས་
ལ༑ ༑མཆོག་གི་སྙིང་པོ་ལོང་དུ་ཡོང་དུས་འདིར། །ཏིལ་ཙམ་སྦྱིན་པར་མི་ནུས་
མངོན་ཞེན་ཅན། །བདག་གི་སེར་སྣ་ཆོམས་ཤིག་སྤྱན་རས་གཟིགས། །བདེ་ལེགས་
མ་ལུས་འབྱུང་བའི་ཞིང་ས་མཆོག །ཚུལ་ཁྲིམས་ཡིན་ཀྱང་ཉེས་ལྟུང་ཐ་བ་རེངས།།
དེ་ཕྱིར་བདག་ལ་བག་ཡོད་ངེས་འབྱུང་གིས། །བདུད་རྩིའི་ཆུ་རྒྱུན་ཕོབ་ཅིག་སྤྱན་རས་
གཟིགས། །རང་ལ་སྔོན་བསགས་ལས་ཀྱིས་འཕངས་པ་ཡི། །སྡུག་བསྔལ་གནོད་
བྱེད་ཆུང་ངུའང་མི་བཟོད་པའི། །གཞན་ལ་ངན་གནོད་སྒྲུབ་པར་ཆེས་དཔའ་བ། །བདག་
ལ་བཟོད་པའི་གོ་བསྐོན་སྤྱན་རས་གཟིགས། །ལམ་དང་ལམ་མིན་སྟོན་པའི་ས་མཁན་
ནི༑ ༑རབ་འབྱམས་ཐོས་པ་ཡིན་ཀྱང་རྙེད་བཀུར་དང༌། ། ལེ་ལོའི་འཐོར་རླུང་དྲག་
པོས་གནམ་ལ་གཏོར། །བརྩོན་པའི་མཆོག་སྦྱིན་མཛོད་ཅིག་སྤྱན་རས་གཟིགས། །སྔོན་
ཆད་བྱིང་རྒོད་གླང་ཆེན་སྨྱོན་པ་ཡིས། །བསམ་གཏན་པདྨའི་མཚོ་ཆེན་རྙོག་མར་བྱས།།
ཀྱེ་ཧུད་ད་ནི་བདག་ལ་ཟག་མེད་ཀྱི། །རྣམ་དག་ཏིང་འཛིན་སྩོལ་ཅིག་སྤྱན་རས་གཟིགས།།
ང་དང་ང་ཡིར་འཛིན་པའི་འགྲོ་བ་འདིས། །ཐར་པའི་སྲོག་འཕྲོག་འཁོར་བའི་བཙོན་
དོང་དུ། །བཅིངས་ཀྱང་ད་དུང་དངོས་འཛིན་ཅན་བདག་ལ། །མཐའ་བྲལ་ལྟ་བ་སྟོན་
ཅིག་སྤྱན་རས་གཟིགས། །གང་ཤར་ལམ་ལམ་ཆོས་སྐུར་གསལ་བའི་ངང༌། །གྲགས་
ཚད་སྙིང་པོ་ཡི་གེ་དྲུག་མའི་སྒྲར། །མོས་ནས་བདེ་སྟོང་རོལ་པས་རྒྱས་འདེབས་ན།།
མྱུར་དུ་འཛུམ་ཞལ་སྟོན་ཅིག་སྤྱན་རས་གཟིགས། །མདོར་ན་བདེ་གཤེགས་ཀུན་གྱི་
སྤྲུལ་གཞི་ཁྱོད། །དེང་ནས་བཟུང་སྟེ་སྙིང་པོ་བྱང་ཆུབ་བར། །འདུ་འབྲལ་མེད་པར་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
104 《ད》
བསྟེན་ནོ་སྐུ་གསུམ་གྱི། །གོ་འཕང་མྱུང་དུ་སྩོལ་ཅིག་སྤྱན་རས་གཟིགས། །དེ་ལྟར་
ཤུགས་དྲག་ཡིད་ཀྱིས་གསོལ་བཏབ་པས། །མགོན་པོའི་སྐུ་ལས་རང་འདྲ་གཉིས་པ་
ཞིག །དགྱེས་བཞིན་བྱུང་ནས་རང་ལ་ཐིམ་པ་ཡིས། །རང་ཡང་འཕགས་པའི་སྐུ་
རུ་ལམ་གྱིས་གྱུར། །ཐུགས་ཀར་འདབ་དྲུག་པདྨའི་ལྟེ་བ་དང་། །འདབ་མ་རྣམས་
ལ་ཟླ་གདན་གསལ་བཏབ་སྟེ། །དབུས་སུ་ཧཱི དང་མདུན་ནས་གཡས་སྐོར་དུ། ། ཨོ་
ཡིག་ལ་སོགས་སྔགས་ཕྲེང་རྣམས་སྐོར་ཏེ། །དེ་ལས་འོད་འཕྲོས་རང་གི་སྡིག་ལྟུང་
དང༌། །རིགས་དྲུག་འགྲོ་བའི་སྡུག་བསྔལ་མ་ལུས་དག །ཐམས་ཅད་ཐུགས་རྗེ་ཆེན་
པོར་གསལ་བའི་ངང་། ། ཡིག་དྲུག་ཅི་ནུས་བཟླས་པ་བྱས་པའི་མཐར། །སྣོད་བཅུད་
ཐམས་ཅད་འོད་ཀྱི་རྣམ་པར་ཞུ། །རང་ལ་ཐིམ་ཞིང་རང་ཡང་སྟོད་སྨད་ནས། །སྙིང་
གའི་སྔགས་ཕྲེང་བསྡུ་ཞིང་དེ་ཡང་ནི། །དབུས་ཀྱི་ཧི༔ཡིག་དག་ལ་ཐིམ་པར་བསམ།།
ཧི༔ཡང་མི་དམིགས་སྟོང་པར་རབ་བསམ་སྟེ། །བདེ་ཆེན་ཆོས་སྐུའི་ངང་ལ་མཉམ་
པར་བཞག །སླར་ཡང་སྐད་ཅིག་དྲན་རྫོགས་དག་ལ་ནི། །འཕགས་པའི་སྐུར་གྱུར་
རང་གི་མཐའ་སྐོར་དུ། །ཕ་མ་རིགས་དྲུག་ཐམས་ཅད་གསལ་དམིགས་ཏེ། །འཕགས་
མཆོག་ཐུགས་རྗེ་བསྐུལ་བའི་གསོལ་འདེབས་བྱ།། གསོལ་འདེབས་ནི། ༈ ཐུགས་རྗེ་
ཆེན་པོ་འཕགས་པ་སྤྱན་རས་གཟིགས། །དྲི་མེད་དུང་མདོག་མཆོག་ཏུ་གཟུགས་བཟང་
བ༑ ༑རྣམ་དག་འོད་གསལ་ཟླ་བའི་དཀྱིལ་ན་མཛེས། །ཇི་ལྟར་མཁའ་ལ་ཉི་འོད་
སྟོང་འབར་བཞིན། །དཔའ་བོ་འོད་ཟེར་སྟོང་འབར་ལྷམ་མེ་བ། །སྲིད་པ་གསུམ་
གྱི་ས་མཁན་སྟོན་པར་གྲགས། ་ཁམས་གསུམ་འགྲོ་བ་ཀུན་གྱི་གཉེན་གཅིག་པུ། །བྱམས་
མགོན་ཐུགས་རྗེའི་ལྷ་ཁྱོད་བདག་ལ་དགོངས། །བདག་ནི་ཐོག་མཐའ་མེད་པའི་དུས་
མཐའ་ནས། །ལམ་ལོག་ལམ་སྟོར་སྲིད་པའི་འཁོར་བར་འཁྱམས། །སྔོན་ཚེ་ལས་
ལོག་སྡིག་པ་སྤྱད་པས་ནོངས། །སྡིག་པའི་ལས་རྣམས་ཅི་སྤྱད་རབ་གནོང་འགྱོད། །དར་

《ད》 འཕགས་པ་འཇིག་རྟེན་དབང་ཕྱུག་གི་ཆོ་ག 105
ཞིང་དྲེགས་པའི་ལས་དེ་དབང་བཙན་པས། །འཁོར་བའི་སྡུག་བསྔལ་རྒྱ་མཚོར་བྱིང་
གྱུར་ཏེ། །ཞེ་སྡང་འབར་བའི་མེས་ནི་རང་རྒྱུད་བསྲེགས། །གཏི་མུག་མུན་པའི་
ཚོགས་ཀྱིས་ཤེས་རབ་རྨོངས། །འདོད་ཆགས་རྒྱ་མཚོའི་ནང་དུ་རྣམ་ཤེས་བྱིང་། །ང་
རྒྱལ་ཆེན་པོའི་རི་བོས་ངན་འགྲོར་མནན། །ཕྲག་དོག་རླུང་དམར་འཚུབ་པས་འཁོར་
བར་གཡེང་། །བདག་ཏུ་ལྟ་བའི་མདུད་པ་དམ་པོས་བཅིངས། །འདོད་པ་མེ་མདག་
དོང་འདྲའི་འོབས་སུ་ལྷུང་། །སྡུག་བསྔལ་དྲག་པོའི་འདམ་རྫབ་ཆར་ལྟར་བབས། །མེ་
ཁམས་ཉི་མའི་གདུགས་ནི་སྟེང་ནས་ཚ། །ཆུ་ཁམས་ས་ཡི་བརླན་ནི་འོག་ནས་གྲང༌།།
ཕྱི་ཡི་བསིར་བུའི་ངད་ནི་ཐད་ཀར་ཚ། །ཀུན་ནས་འཁྲུག་པའི་རླུང་ནི་ཁོང་ནས་ལྡང༌།།
དེ་ལྟའི་སྡུག་བསྔལ་ཤིན་ཏུ་བཟོད་དཀའ་ཡང་། །སྡོམ་པའི་ཡི་དམ་བཞག་ཏུ་ག་ལ་
རུང༌། །སྡུག་བསྔལ་ཀུན་དང་བསྔོས་ནས་སྡོམ་བསྲུང་ཞིང་། །མོས་པའི་དད་པས་
འཕགས་མཆོག་མི་གཏོང་ན། །འཕགས་མཆོག་འགྲོ་དོན་མི་མཛད་ཅི་ལ་དགོངས།།
བྱམས་མགོན་ཅི་སླད་བདག་ལ་ཐུགས་མི་བརྩེ། །བདག་འདྲའི་བླུན་རྨོངས་ལས་ངན་
སྡིག་པོ་ཆེ། །ལས་ཀྱི་དབང་གིས་སྙིགས་མའི་དུས་འདིར་སྐྱེས། །སྐྱེས་པས་འགྱོད་
དེ་ལས་ལ་ཡི་རེ་ཆད། །ཡི་ཆད་འགྱོད་ཀྱང་ལས་དབང་བཅོས་སུ་མེད། །ལས་ཀྱི་
ཤུགས་ནི་ཆུ་བོའི་རྒྱུན་དང་འདྲ། །ལས་དབང་ཆུ་ཀླུང་བཟློག་པར་རབ་ཏུ་དཀའ། །བཀའ་
ལ་ཞུགས་སོ་བཀའ་ལ་རྔོ་མ་ཐོགས། །ལུས་ངག་ཡིད་གསུམ་སྡིག་པའི་དབང་དུ་གྱུར།།
སྡིག་པའི་ལས་དབང་དྲག་པོའི་མེ་འབར་བས། །རྣམ་ཤེས་དབང་པོའི་མྱུ་གུ་གདུངས་
གྱུར་ཏེ། །ཕུང་པོའི་སྒྱུ་མའི་ལུས་འདིས་མི་བཟོད་ན། །བྱམས་མགོན་ཐུགས་རྗེ་
ཅན་གྱིས་བཟོད་ལགས་སམ། །ཉི་ལྟར་འོད་གསལ་ཟླ་ལྟར་མདངས་གསལ་བའི། །ཐུགས་
རྗེའི་ཞལ་ཉིད་མཐོང་བར་འཚལ་ལགས་ན། །ཐོག་མ་མེད་ནས་མ་རིག་ལིང་ཏོག་
གིས། །ལྡོངས་པའི་ཆུ་བུར་མིག་གིས་མ་མཐོང་ན། །འགྲོ་བའི་མགོན་ཁྱོད་ད་ལྟ་

106 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
གང་ན་བཞུགས། །སྡུག་བསྔལ་དྲག་པོ་ཤིན་ཏུ་མི་བཟོད་པ། །ཤིན་ཏུ་སྐྲག་ཅིང་སྐྱི་
གཡའ་རབ་འཇིགས་ན། །དུང་དུང་གདུང་བའི་སྨྲེ་སྔགས་འདི་འདོན་ཞིང་། །ཉམ་
ཐག་ཕོངས་པའི་ང་རོས་འོ་དོད་འབོད། །བྱམས་མགོན་ཐུགས་རྗེ་ཅན་གྱིས་གསན་ལགས་
སམ། །ནམ་ཞིག་འཆི་འཕོས་ལུས་བརྗེ ས་གྱུར་པའི་ཚེ། །གཉེན་བཤེས་གྲོགས་
དང་བྲལ་ཏེ་གཤིན་རྗེས་འཁྲིད། །དུས་དེར་བདག་ལ་མགོན་སྐྱབས་མ་མཆིས་ན། །བྱམས་
མགོན་ཁྱོད་ཀྱིས་འཁོར་བར་བདག་གཏོང་ངམ། །ལས་ཀྱིས་མནར་བའི་སྐྱེ་བོ་བདག་
འདྲ་བ། །ཐོག་མ་མེད་པའི་དུས་ནས་ལོག་རྟོགས་པས། །ཁམས་གསུམ་འཁོར་བའི་
གནས་ལས་མ་ཐར་ཏེ། །བསྐལ་པ་དཔག་མེད་སྐྱེ་བ་ཇི་སྙེད་དུ། །སྔོན་ཆད་ལུས་
བླངས་གྲངས་མེད་ཞིག་གྱུར་ཏེ། །ཤ་རུས་བསགས་ན་འཇིག་རྟེན་གཏོས་དང་མཉམ།།
རྣག་ཁྲག་བསགས་ན་རྒྱ་མཚོ་ཆེན་པོ་ཙམ། །ལས་འཕྲོ་བསགས་ན་བསམ་འདས་བརྗོད་
མི་ལང་། །ཁམས་གསུམ་བགྲང་ཞིང་སྐྱེ་བ་བདུན་བརྒྱུད་ཀྱང་། །བྱས་པའི་ལས་
རྣམས་དོན་མེད་ཆུད་ཟོས་ཏེ། །སྐྱེ་བ་གྲངས་མེད་ཇི་སྙེད་དེ་ཙམ་ལས། །སྐྱེ་བ་གཅིག་
གཅིག་ཁོ་ན་ཙམ་གྱི་ལས། །བླ་མེད་དོན་དུ་རོབ་སྤྱད་ཇི་ཙམ་ན། །དེ་ཙམ་བྱས་པའི་
ལས་ལ་དོན་རེ་ཡོད། །ཤ་ཁྲག་འདྲ་བའི་ལུས་བླངས་འཁོར་བར་འཁྱམས། །སྡུག་
བསྔལ་དྲག་པོས་སྲིད་པའི་བཙོན་རར་ཚུད། །མི་བཟད་སྡུག་བསྔལ་དྲག་པོ་འདི་འདྲ་
ན༑ ༑ཉེས་བྱས་ཐམས་ཅད་རང་གི་ལས་ལས་བྱུང་། །ཐུགས་རྗེ་ཆེན་པོས་ལས་རྣམས་
རྒྱུན་བཅད་དེ། །ཉོན་མོངས་ལས་ཀྱི་རླུང་འདི་དབང་བཙན་པས། ། མ་རིག་མུན་པའི་
ནང་དུ་གཏན་འཁྱམས་ན། །ཡེ་ཤེས་སྒྲོན་མེའི་ཟེར་གྱིས་མི་གཟིགས་སམ། །ཉེས་
བྱས་ལས་ཀྱི་འབྲས་བུ་མི་བཟོད་ན། །ཐུགས་རྗེ་ཆེན་པོའི་འཕྲིན་ལས་མི་མཛད་དམ།།
དུག་གསུམ་བཟོད་དཀའི་ནད་ཀྱིས་གདུངས་ལགས་ན། ་ཐུགས་རྗེའི་ཐབས་མཁས་
སྨན་གྱིས་མི་གསོ་འམ། །ཕྱིན་ཅི་ལོག་གི་གཡང་སར་ལྷུང་ལགས་ན། །ཐུགས་

《ད》 འཕགས་པ་འཇིག་རྟེན་དབང་ཕྱུག་གི་ཆོ་ག 107
རྗེའི་མྱུར་མགྱོགས་ཕྱག་གིས་མི་འཛིན་ནམ། །སྡུག་བསྔལ་དྲག་པོའི་ལས་དབང་མེ་
འབར་ན། །ཐུགས་རྗེའི་བསིལ་བའི་ཆར་རྒྱུན་མི་འབེབས་སམ། །ཁམས་གསུམ་
འཁོར་བའི་གནས་སུ་སྦྱངས་སྦྱངས་ནས། །ནམ་ཞིག་རང་གི་འབྲས་བུ་ཐོབ་པའི་ཚེ།།
འཕགས་པའི་ཐུགས་རྗེ་ཅི་འཚལ་དོན་མ་མཆིས། །སེམས་ཅན་ལས་འཕྲོ་བཙན་སར་
བཞག་ན་དག །འཕགས་པའི་ཐུགས་རྗེས་བདག་ལ་ཅི་ཞིག་བགྱི། །འཕགས་མཆོག་
ཁྱོད་ལ་ཐུགས་རྗེའི་སྟོབས་མངའ་ན། །ཡལ་ཡོལ་བཏང་སྙོམས་ལེ་ལོ་མི་མཛད་
པར། །སྙིང་ནས་གཟིགས་ཤིག་ཐུགས་རྗེ་རྒྱལ་བའི་ལྷ། །ཞེས་པ་རྣམས་ཀྱིས་བསྟོད། དེ་
ལྟར་གདུང་བའི་དབྱངས་ཀྱིས་གསོལ་བཏབ་པས། །མདུན་གྱི་ནམ་མཁར་བཞུགས་
པའི་འཕགས་པ་སོགས། །ཚོགས་ཞིང་རྣམས་ཀྱི་སྐུ་ལས་འོད་ཟེར་དང༌། །དཔག་
མེད་བདུད་རྩིའི་ཆུ་རྒྱུན་ལེགས་བྱུང་སྟེ། །རང་དང་མཁའ་མཉམ་འགྲོ་ལ་ཐིམ་པ་ཡིས།།
སྡིག་སྒྲིབ་སྡུག་བསྔལ་མ་ལུས་ཀུན་གྲོལ་ཏེ། ། ཡེ་ཤེས་ཆོས་སྐུའི་ངང་དུ་དབྱེར་མེད་
གྱུར། །ཕྱོགས་བཅུའི་ཞིང་བཞུགས་རྒྱལ་བ་ཐམས་ཅད་དང༌། །ཁྱད་པར་བདེ་ལྡན་
ཞིང་མགོན་སྣང་མཐའ་ཡས། །སྲས་ཀྱི་ཐུ་བོ་གཉིས་སོགས་འཁོར་ཚོགས་རྣམས།།
གནས་འདིར་རྫུ་འཕྲུལ་སྟོ བས་ཀྱིས་གཤེགས་ནས་ཀྱང་། །རྣམ་དག་སྨོན་པའི་དཔང་
པོ་མཛད་དུ་གསོལ། །ལེགས་བྱས་དགེ་བ་ཇི་སྙེད་མཆིས་པ་ཀུན། །རྒྱལ་སྲས་སྨོན་
ལམ་ཐབས་ཀྱིས་ཟིན་པ་ན། །རྒྱ་ཆེར་འཕེལ་ཞིང་ནམ་ཡང་མི་འཛད་པར། །བསླུ་
མེད་བདེན་པར་གསུང་བས་བཀའ་སྩལ་པའི། །དེ་ཕྱིར་འདིས་མཚོན་དུས་གསུམ་དགེ་
བ་རྣམས། །སྲིད་མཚོར་ལྷུང་བའི་མ་རྒན་འགྲོ་བ་དང་། །བདག་ཉིད་སྲིད་ཞིའི་མཐའ་
ལས་རབ་གྲོལ་ཏེ། །བླ་མེད་བྱང་ཆུབ་ཐོབ་པའི་རྒྱུ་རུ་བསྔོ་། །དེར་མ་སོན་པའི་ཡང་
སྲིད་ཐམས་ཅད་དུ། །དལ་འབྱོར་རྟེན་ཐོབ་དུལ་ཞིང་ཞི་བ་སོགས། །བཤེས་གཉེན་
དམ་པས་རྗེས་སུ་བཟུང་ནས་ཀྱང་། །ཟབ་རྒྱས་དམ་ཆོས་བདུད་རྩི་འཐུང་བར་ཤོག །དེ་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
108 《དུ》
ཡིས་ཇི་ལྟར་བསྟན་པའི་གདམས་པ་རྣམས། །ཇི་བཞིན་ཉམས་སུ་བླངས་པའི་མཐུ་
ལས་ནི། །སྐྱེས་བུ་གསུམ་གྱི་ལམ་གྱི་རིམ་པ་ཡི། །རྟོགས་པ་ཇི་བཞིན་རྒྱུད་ལ་སྐྱེ་
བར་ཤོག །དེ་ལྟར་ཐུན་མོང་ལམ་གྱི་རྒྱུད་སྦྱངས་ནས། །གསུམ་ལྡན་རྡོ་རྗེ་འཛིན་
པའི་བཀའ་དྲིན་ལས། །རྣམ་དག་དབང་བཞི་ལེགས་པར་ནོད་པ་ཡི། །བསྐྱེད་རྫོགས་
ལམ་ལ་ཐོས་བསམ་སྒོམ་གསུམ་གྱི། །ཉམས་སུ་ལེན་པའི་སྣོད་དུ་འགྱུར་བར་ཤོག།
དེ་ཚེ་བླ་མ་ལྷ་བཅས་དཔང་བཙུགས་ནས། །ཇི་ལྟར་ཁས་བླངས་དམ་ཚིག་སྡོམ་པ་རྣམས།།
དངོས་གྲུབ་རྩ་བར་སྙིང་ནས་ངེས་རྙེད་པའི། །སྲོག་ལས་ཀྱང་ནི་གཅེས་པར་འཛིན་
པར་ཤོག ། སྐྱེ་ཤི་བར་དོ་ཐ་མལ་ལྕགས་ཀྱི་ཁམས། །སྐུ་གསུམ་རིན་ཆེན་གསེར་དུ་
སྒྱུར་བྱེད་པའི། །རིམ་གཉིས་ལམ་རྣམས་ཇི་བཞིན་མངོན་གྱུར་ནས། །ཟུང་འཇུག་
རྡོ་རྗེ་འཆང་དབང་མྱུར་ཐོབ་ཤོག །རང་ཉིད་གོ་འཕང་མཆོག་དེ་ཐོབ་ནས་ཀྱང་། །སྡུག་
བསྔལ་བྱེ་བས་མནར་བའི་འགྲོ་བ་ལ། །ཚད་མེད་སྙིང་རྗེ་ཆེན་པོ་ལེགས་དྲངས་པའི།།
སྤྲུལ་པའི་གར་གྱི་འགྲོ་རྣམས་འདྲེན་པར་ཤོག །བསླུ་མེད་དཀོན་མཆོག་རིན་ཆེན་
བྱིན་རླབས་དང་། །བདག་གི་ལྷག་བསམ་དག་པའི་མཐུ་སྟོབས་ཀྱིས། །ཇི་ལྟར་སྨོན་
པའི་གནས་རྣམས་མ་ལུས་པ། །སྔོན་བྱོན་རྒྱལ་བ་རྣམས་བཞིན་འགྲུབ་པར་ཤོག །མདོར་
བསྡུ་ན་དེ་ཙམ་དང་། རྒྱས་པར་འདོད་ན་གཞན་ཡང་བྱའོ། །ཤིས་པ་བརྗོད་པ་ནི། ༈ རྣམ་དག་འོད་
གསལ་ལྷ་ཡི་ལམ་ཡངས་པོར། །རབ་གསལ་རྒྱུ་སྐར་ཕྲེང་བ་འཁྲིགས་པ་བཞིན། །ཐུགས་
རྗེ་ཆེན་པོའི་སྤྲུལ་པའི་ལྷ་ཚོགས་ནི། ། ཞི་ཁྲོ་རབ་འབྱམས་དཔག་མེད་བཞུགས་པ་
ལས། །ལ་ལ་སྣ་ཚོགས་མཆོད་པའི་བྱེ་བྲག་འཛིན། །འགའ་ཞིག་མེ་ཏོག་སྣ་ཚོགས་
ཆར་དུ་འབེབས། །ཕལ་ཆེར་སྙན་པའི་གདངས་ཀྱི་ཤིས་པ་བརྗོད། །གཞན་དག་བདུད་
དཔུང་འཇོམས་པའི་འཕྲིན་ལས་མཛོད། །དེ་ལྟར་ཤེས་ནས་འདིར་འཁོད་སྐལ་ལྡན་
རྣམས། ། ཡིད་ལ་རེ་བའི་བདེ་བ་སྐྱེད་ཅིག་དང་། །ཤིས་བརྗོད་གདངས་སྙན་བདག་

འཕགས་པ་འཇིག་རྟེན་དབང་ཕྱུག་གི་ཆོ་ག 109
《ད》
གིས་བསྒྲག་པར་བྱ། །འོད་དཔག་མེད་མགོན་སྤྱན་རས་གཟིགས་དབང་དང་། །ཌཱ་
ཀིའི་གཙོ་མོ་ལཀྵ་ཀ་རིའི་ཞབས། ། སྔ་རི ག་པཎ་ཆེན་ཟླ་བ་གཞོན་ནུ་དང་། ། ཡེ་
ཤེས་བཟང་པོ་ཟླ་བ་རྒྱལ་མཚན་ཞབས། །ཆོས་ཀྱི་རྒྱལ་པོ་བློ་བཟང་གྲགས་པ་སོགས།།
དངོས་དང་བརྒྱུད་པའི་བླ་མ་མཆོག་རྣམས་ལ། །ལེགས་ཚོགས་དགེ་མཚན་ཇི་སྙེད་
མཆིས་པ་དེས། །ཁྱེད་ཀྱི་སྲིད་ཞིའི་གདུང་བ་ཀུན་བསལ་ནས། །ཕུན་ཚོགས་སྐུ་
གསུམ་མྱུར་དུ་འགྲུབ་པར་ཤོག །མཐོང་ན་མི་མཐུན་མེད་པའི་མཚན་དཔེའི་སྐུ། །ཡན་
ལག་དྲུག་ཅུའི་དབྱངས་སྙན་སྒྲོག་པའི་གསུང་། །མཁྱེན་བརྩེའི་ནུས་པ་གཏིང་དཔག་
དཀའ་བ་ཡི། །ཕྱོགས་བཅུའི་ཞིང་བཞུགས་རྒྱལ་བ་ཐམས་ཅད་ལ། །ལེགས་ཚོགས་
དགེ་མཚན་ཇི་སྙེད་མཆིས་པ་དེས། །ཁྱེད་ཅག་སྲིད་ཞིའི་རྒུད་པ་ལས་གྲོལ་ཏེ། །ཕུན་
ཚོགས་སྐུ་གསུམ་མྱུར་དུ་ཐོབ་པར་ཤོག །གང་ལ་བརྟེན་ན་ཉེས་བརྒྱའི་འཆིང་བ་ཀུན།།
ལེགས་པར་གྲོལ་ནས་ཐར་པའི་གྲོང་འཇུག་པའི། །འགོག་ལམ་རང་བཞིན་ལུང་རྟོགས་
དམ་ཆོས་ལ། །བཀྲ་ཤིས་དགེ་མཚན་ཇི་སྙེད་ཡོད་པ་དེས། །བདུད་རྩིའི་སྣོད་རུང་
སྐལ་ལྡན་ཁྱེད་ཅག་ལ། །སྲིད་ཞིའི་འཇིགས་པ་མ་ལུས་ཀུན་གྲོལ་ཏེ། །རྣམ་མཁྱེན་
མྱུར་དུ་ཐོབ་པའི་བཀྲ་ཤིས་ཤོག །སྟོན་པ་མཆོག་དེས་གསུངས་པའི་མདོ་རྒྱུད་ཀྱི། །གནད་
དོན་བསླབ་གསུམ་ཡོན་ཏན་མཆོག་ལྡན་པའི། །བསོད་ནམས་ཞིང་མཆོག་འཕགས་
ཚོགས་དགེ་འདུན་ལ། །ལེགས་ཚོགས་ཇི་སྙེད་མཆིས་པའི་བཀྲ་ཤིས་དེས། །ཁྱེད་
ཅག་འདིར་འཁོད་སྐལ་ལྡན་འགྲོ་བ་རྣམས། །གནས་སྐབས་མཐར་ཐུག་འདོད་དོན་
མ་ལུས་པ། །ཡིད་ལ་རེ་བ་ཇི་བཞིན་གྲུབ་པར་ཤོག །ཁྱད་པར་བདག་ཅག་ལྷག་བསམ་
དག་པ་ཡི། །མོས་པས་གསོལ་འདེབས་རབ་འབྱམས་རྒྱལ་བའི་ཚོགས། ། ཡིད་
འཕྲོག་རྟེན་མཆོག་འདི་ལ་རབ་བཞུགས་ནས། །མཐོང་ཐོས་དྲན་རེག་འགྲོ་བའི་དཔལ་
ཡོན་དུ། །རྟག་ཏུ་བརྩེ་བས་གཟིགས་པ་ལྷུར་ལེན་ཤོག །གནས་འདིའི་དགེ་འདུན་

110 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
མཐུན་ལྡན་ཁྲིམས་གཙང་ཞིང་། །ཐོས་བསམ་སྒོམ་པས་རང་རྒྱུད་ལེགས་བཏུལ་ནས།།
འཆད་རྩོད་རྩོམ་པས་གཞན་དོན་སྒྲུབ་པ་ཡིས། །ཏིང་འཛིན་དབྱར་མཚོ་བཞིན་དུ་འཕེལ་
བར་ཤོག ། སྔོན་ཚེ་སྟོན་པ་རྡོ་རྗེ་འཆང་དབང་གིས། །སྤྱན་སྔར་དམ་ཆོས་སྐྱོང་བར་
ཁས་བླངས་པའི། །རྡོ་རྗེ་ནག་པོ་ལ་སོགས་སྲུང་མ་ཡིས། །ལས་བཞིའི་འཕྲིན་ལས་
ཚུལ་བཞིན་བསྒྲུབ་པར་ཤོག །ཅེས་པ་འདི་ནི། ས་སྐྱོང་མི་དབང་ཆེན་པོས་ཙན་དན་དཀར་པོ་ལས་
གྲུབ་པའི་འཇིག་རྟེན་དབང་ཕྱུག་གི་སྐུ་བརྙན་བཀའ་ཁྱབ་གནང་བ་ལ་བསོད་ནམས་བསོགས་པའི་ཞིང་དམ་པར་
འགྱུར་པའི་ཕྱིར་འདི་ལྟར་བགྱིས་པ་ཡིན་པས། འདིས་ཀྱང་རྒྱལ་བའི་བསྟན་པ་རིན་པོ་ཆེ་དར་ཞིང་རྒྱས་པའི་
རྒྱུར་གྱུར་ཅིག །ཅེས་པ་འདི་ནི་གུར་སྨོན་དབེན་གནས་ཀྱི་རི་ཁྲོད་དུ་སྦྱར་བའི་ཡི་གེ་པ་ནི་འཕྲིན་ལས་རྣམ་རྒྱལ་
ངག་དབང་དཔལ་ལྡན་ནོ།། དར་རྒྱས་འཕེལ།།

《ན》 སེང་ལྡེང་ནགས་ཀྱི་སྒྲོལ་མའི་སྒྲུབ་ཐབས་སོགས། iii
ཨ། །སེང་ལྡེ ང་ནགས་ཀྱི་སྒྲོལ་མའི་སྒྲུབ་ཐབས། རྡོ་རྗེ་སེམས་
དཔའི་བསྒོམ་བཟླས་ལྡི ག་ཁྱུ ང་དག་བྱེད་བདུད་རྩིའི་ཆུ་རྒྱུན།
སྒྲ་མི་སྙན་པའི་ཚེ་སྒྲུབ་བཅས་བཞུགས་སོ།།
༄༅། །ན་མོ་ཨཱརྱ་ཏ་ར་ཡེ། འདིར་རྗེ་བཙུན་སེང་ལྡེང་ནགས་ཀྱི་སྒྲོལ་མ་བསྒོམ་
པར་འདོད་པས་སྐྱབས་འགྲོ་སེམས་བསྐྱེད་སྔོན་དུ་བཏང་ནས། རང་བཞིན་སྤྲོས་བྲལ་
ཆོས་དབྱིངས་ངང་ཉིད་ལས། །པད་ཟླའི་སྟེང་དུ་རང་སེམས་ཧཱུྃ་ལྗང་ཁུ། །དེ་ལས་
འོད་འཕྲོས་དོན་གཉིས་མ་ལུས་བྱས། །འོད་ཟེར་ཚུར་འདུས་རང་སེམས་ལ་ཐིམ་ཞིང་།།
རང་ཉིད་རྗེ་བཙུན་སེང་ལྡེང་ནགས་སྒྲོལ་མ། །སྐུ་མདོག་ལྗང་སྔོན་ཞལ་གཅིག་ཕྱག་
གཉིས་ཀྱི། །ཕྱག་གཡས་མཆོག་སྦྱིན་གཡོན་པའི་མཐེབ་སྲིན་གྱིས། །ཨུཏྤལ་སྔོན་
པོའི་ཡུ་བ་ནས་འཛིན་ཞིང་། །མཚན་དཔེའི་དཔལ་མཛེས་བརྒྱད་ཟུང་ལང་ཚོ་ཅན།།
བུང་བ་ལྟར་གནག་དབུ་སྐྲ་ཕྱེད་བཅིངས་བྱས། །ནུ་འབུར་རབ་རྒྱས་སྐེད་སྐབས་ཤིན་
ཏུ་ཕྲ། །སྣ་ཚོགས་དར་དང་རིན་ཆེན་རྒྱན་གྱིས་སྤྲས། ། ཟླ་བའི་རྒྱབ་ཡོལ་འོད་ཟེར་
ཕུང་པོའི་དབུས། །གཡས་བརྐྱང་གཡོན་བསྐུམ་ཚུལ་གྱིས་རབ་བཞུགས་པའི། །གནས་
གསུམ་ཡི་གེ་གསུམ་མཚན་ཧཱུྃ་ཡིག་ལས། །འོད་འཕྲོས་གཡུ་ལོ་བཀོད་པའི་ཞིང་
ཁམས་ནས། །བཅོམ་ལྡན་འདས་མ་རྒྱལ་ཡུམ་སྒྲོལ་མ་ལ། ། མ་ལུས་དཀོན་མཆོག་
ཚོགས་ཀྱིས་ཡོངས་བསྐོར་བར། །སྤྱན་དྲངས་དམ་ཚིག་པ་དང་དབྱེར་མེད་གྱུར། །སླར
ཡང་དབང་གི་ལྷ་རྣམས་སྤྱན་དྲངས་ཏེ། །བདུད་རྩིའི་ཆུ་ཡིས་དག་བྱེད་དབང་བསྐུར་
བས། །ཕྱི་ནང་དྲི་མ་མ་ལུས་ཡོངས་དག་ནས། །ལུས་གང་འོད་དཔག་མེད་ཀྱིས་

112 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ན》
དབུ་བརྒྱན་གྱུར། །སྟོང་པའི་ངང་ལས་ཨོཾ་ལས་རིན་ཆེན་སྣོད། ། ཆུ་གཉིས་ཉེར་
སྤྱོད་རོལ་མོ་ལ་སོགས་པ། །དྭངས་ཤིང་ཐོགས་མེད་ཟག་པ་མེད་པར་བསམ། །རང་
ཉིད་ལྷར་གསལ་མཆོད་པའི་འཁོར་གསུམ་ཀྱང་། །དམིགས་མེད་རྒྱ་ཡིས་བཏབ་ནས་
དགྱེས་པར་བསམ། །ཐུགས་ཀར་ཟླ་གདན་ཧཱུྃ་ཡིག་མཚན་པའི་མཐར། །བཟླ་བྱའི་
སྔགས་ཕྲེང་གཡས་སྐོར་འཁོད་ནས་ནི། །དེ་ལས་འོད་འཕྲོས་སྲས་བཅས་རྒྱལ་བའི་
མཐུ། །ཐམས་ཅད་སྤྱན་དྲངས་སྔགས་ཕྲེང་ཉིད་ལ་ཐིམ། །སླར་ཡང་འོད་ཟེར་བདུད་
རྩིའི་རྒྱུན་བབས་ཏེ། །རང་གི་ཐོག་མེད་ནས་བསགས་སྡིག་སྒྲིབ་རྣམས། །བྱང་ཞིང་
དག་ནས་དྭངས་གསལ་རང་བཞིན་གྱུར། །དེ་ལྟར་འདུན་པ་དྲག་པོས་ཅི་ནུས་སུ། །བཟླས་
པའི་མཐར་ཡང་མཆོད་བསྟོད་གང་འགྲུབ་བྱེད། ། ཕྱི་ནང་སྣོད་བཅུད་འོད་ཀྱི་གོང་བུར་
གྱུར། །རང་ལ་ཐིམ་ཞིང་རང་ཡང་སྟོད་སྨད་ནས། །རིམ་གྱིས་བསྡུས་ཏེ་སྙིང་ཁའི་
ཏཱཾ་ལ་ཐིམ། །དེ་ཡང་འོད་གསལ་ཆོས་སྐུའི་དབྱིངས་ཞུགས་ནས། །མི་རྟོག་ངང་
ལ་རྩེ་གཅིག་མཉམ་པར་གཞག ། སླར་ཡང་སྐད་ཅིག་དྲན་རྫོགས་ལྷ་སྐུར་ལངས། །སྤྱོད་
ལམ་ཐམས་ཅད་དོན་དང་ལྡན་པར་བྱེད། །དེ་ལས་བྱུང་བའི་རྣམ་དཀར་དགེ་བའི་ཚོགས།།
ཇི་སྙེད་བསགས་པ་གང་ཞིག་ཐོབ་པ་དེས། །འགྲོ་ཀུན་རྒྱལ་ཡུམ་སྒྲོལ་མས་རྗེས་འཛིན་
ཞིང་། །ཀུན་མཁྱེན་ཡེ་ཤེས་རྒྱ་མཚོར་བགྲོད་པར་ཤོག །ཅེས་པ་འདི་ཡང་དགེ་སློང་བློ་
བཟང་རྒྱལ་མཚན་གྱིས་བསྐུལ་བ་ལ་བརྟེན་ནས། ཤཱཀྱའི་བཙུན་པ་དོན་ཡོད་མཁས་གྲུབ་ཀྱིས་བྱང་ཆུབ་གླིང་
གི་རི་ཁྲོད་དུ་སྦྱར་བའི་ཡི་གེ་པ་ནི་བློ་བཟང་མཁས་བཙུན་ནོ། །
༈ སྡི ག་སྒྱུ ང་དག་བྱེ ད་བདུད་རྩིའི་ཆུ་རྒྱུན་བཞུགས་སོ།།
༈ ན་མོ་གུ་རུ་བཛྲ་སཏྭཱ་ཡ། སྐྱབས་འགྲོ་སེམས་བསྐྱེད་བྱས་རྗེས། མདུན་གྱི་ནམ་
མཁར་ཆུ་སྐྱེས་ཟླ་བའི་སྟེང་། །གསུམ་ལྡན་བླ་མ་མཆོག་དང་དབྱེར་མེད་པའི། །ཐུགས་
རྗེ་ཆེན་པོ་བཅོམ་ལྡན་རྡོ་རྗེ་སེམས། །གངས་རི་ལྟར་དཀར་ཞལ་གཅིག་ཕྱག་གཉིས་

སེང་ལྡེང་ནགས་ཀྱི་སྒྲོལ་མའི་སྒྲུབ་ཐབས་སོགས། ། 
113
ཀྱིས། །རྡོར་དྲིལ་བཟུང་ནས་རང་འདྲའི་ཡུམ་དང་སྦྱོར། །མཚན་དཔེའི་གཟི་འབར་
སྣང་སྟོང་ཟུང་འཇུག་སྐུ། །སྣ་ཚོགས་དར་དང་རིན་ཆེན་རྒྱན་གྱིས་སྤྲས། །སྐྱིལ་
ཀྲུང་ཚུལ་གྱིས་བཞུགས་པའི་མཐའ་སྐོར་དུ། །དངོས་བརྒྱུད་བླ་མ་ཡི་དམ་སངས་རྒྱས་
སོགས། །སྐྱབས་མཆོག་ཞིང་གི་དམ་པ་ཐམས་ཅད་ནི། །ཏིལ་གྱི་གང་བུ་ལྟ་བུར་
རབ་བཞུགས་པའི། །གནས་གསུམ་ཡི་གེ་གསུམ་མཚན་ཧཱུཾ་ཡིག་ལས། །འོད་འཕྲོས་
རང་བཞིན་གནས་ནས་རང་རང་གི ། ཡེ་ཤེས་སེམས་དཔའི་ཚོགས་རྣམས་སྤྱན་དྲངས་
ཏེ༑ ༑སོ་སོའི་དམ་ཚིག་པ་དང་དབྱེར་མེད་གྱུར། །སྐྱབས་མཆོག་ཞིང་གི་དམ་པ་
ཐམས་ཅད་ལ། །ལུས་ངག་ཡིད་ཀྱིས་གུས་པས་ཕྱག་འཚལ་ཞིང་། །ཕྱི་ནང་གསང་
བའི་མཆོད་ཚོགས་མ་ལུས་འབུལ། །ཐོག་མེད་ནས་བསགས་སྡིག་ལྟུང་ཐམས་ཅད་
བཤགས། །རང་གཞན་རྣམ་དཀར་ཀུན་ལ་ཡི་རང་ཞིང་། །ཕྱི་ནང་གསང་བའི་ཆོས་
འཁོར་སྐོར་དུ་གསོལ། །འགྲོ་ཀུན་དོན་དུ་རྟག་པར་རབ་བཞུགས་ནས། །འདིས་
མཚོན་དགེ་བ་བྱང་ཆུབ་ཆེན་པོར་བསྔོ་། །མཁྱེན་བརྩེའི་བདག་ཉིད་ཆེན་པོ་ཁྱེད་རྣམས་
ཀྱིས། །འགྲོ་ཀུན་སྡུག་བསྔལ་མཚོ་ལས་བསྒྲལ་བའི་ཕྱིར། །ཐུགས་བསྐྱེད་དམ་
བཅའ་སྨོན་ལམ་དྲན་དགོངས་ལ། །བླུན་རྨོངས་བདག་ལ་བརྩེ་བའི་དུས་ལ་བབས།།
བླང་དོར་གནས་ལ་བློ་མིག་མི་གསལ་བའི། །མི་དགེ་བཅུ་དང་མཚམས་མེད་ལྕི་བ་
ལྔ་༑ ༑དེ་དང་ཉེ་བ་ལྔ་སོགས་རང་བཞིན་གྱི། །ཁ་ན་མ་ཐོའི་ལས་རྣམས་ཅི་བགྱིས་
པ༑ ༑ཐུགས་རྗེའི་ཆབ་ཀྱིས་མ་ལུས་དག་པར་མཛོད། །ཤིན་ཏུ་མྱུར་བའི་ཚུལ་གྱིས་
དག་པར་མཛོད། །གནས་འདིར་ད་ལྟ་ཉིད་དུ་དག་པར་མཛོད། །རྣམ་དག་ངེས་འབྱུང་
བསམ་པས་རྒྱུད་བསྐུལ་ནས། །མཁན་སློབ་ཁ་སྐོང་དགེ་འདུན་གྲངས་ཚང་དབུས།།
སོ་ཐར་སྡོམ་པ་མནོས་བློ་བྱས་ལགས་ཀྱང་། །ཕམ་ལྷག་ལ་སོགས་ཉིས་བརྒྱ་ལྔ་བཅུ་
ཡི༑ ༑བཅས་པའི་མཚམས་ལས་འདས་པའི་སྡིག་ལྟུང་རྣམས། །ཐུགས་རྗེའི་ཆབ་

114 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
《ན》
ཀྱིས་ x །ཤིན་ཏུ་མྱུར་བའི་ x །གནས་འདིར་ད་ལྟ་x །སློབ་དཔོན་ཕྱོགས་བཅུའི་
རྒྱལ་བ་སྲས་བཅས་དྲུང་། །མར་གྱུར་འགྲོ་རྣམས་སྒྲོལ་བའི་འཁུར་འཁྱེར་ནས། །སྨོན་
འཇུག་སྡོམ་པ་རིམ་གྱིས་ནོས་ན་ཡང་། །རྩ་ལྟུང་བཅོ་བརྒྱད་སྦོམ་པོ་ཞེ་དྲུག་སོགས།།
རྒྱལ་སྲས་སྡོམ་པའི་བཅས་མཚམས་ལས་འདས་པ། །ཐུགས་རྗེའི་ཆབ་ x །ཤིན་
ཏུ་མྱུར་བའི་x །གནས་འདིར་ད་ལྟ་ x །གསུམ་ལྡན་རྡོ་རྗེ་འཛིན་པ་གཙོར་གྱུར་
པའི། །བསྒྲུབ་དང་སྤྱན་དྲངས་དཀྱིལ་འཁོར་དཔང་བཙུགས་ནས། །མི་འགྱུར་རྡོ་
རྗེའི་དམ་ཚིག་མགོ་ལ་བཞག །རྡོ་རྗེའི་མནའ་ཆུ་ཁ་ལ་བླུགས་ནས་ཀྱང་། ། རྩ་ལྟུང་
བཅུ་བཞི་སྦོམ་པོ་བརྒྱད་ལ་སོགས། །རིགས་ལྔ་སྤྱི་དང་སོ་སོའི་དམ་ཚིག་རྣམས། །སྲོག་
གི་ཕྱིར་ཡང་མི་འདོར་དམ་བཅས་ཀྱང་། །བག་མེད་དབང་གིས་རིག་འཛིན་སྡོམ་པ་
ཡི༑ ༑བཅས་མཚམས་ལས་འདས་སྡི ག་ལྟུང་ཚོགས་རྣམས་ཀྱང་། །ཐུགས་རྗེའི་
ཆབ་ཀྱིས་ x །ཤིན་ཏུ་མྱུར་x །གནས་འདིར་ད་ལྟ་x །མདོར་ན་རང་གིས་དག་
བྱའི་སྡིག་ལྟུང་ཀུན། ། མི་གཙང་རྣམ་པ་སྙིང་ཁའི་དཀྱིལ་དུ་སྤུངས། །དག་བྱེད་ཐུགས་
རྗེ་བདུད་རྩིའི་འོད་ཟེར་གྱི། །རྣམ་པར་བྱུང་སྟེ་རང་གི་ལུས་ཞུགས་པས། །སྒོ་གསུམ་
སྡིག་ལྟུང་མ་ལུས་སངས་ཀྱིས་དག །དྭངས་གསལ་འོད་ཀྱི་རང་བཞིན་ཅན་དུ་གྱུར།།
ཨོ་རྡོ་རྗེ་སེམས་དཔའ་དམ་ཚིག་རྗེས་སུ་སྐྱོངས། །རྡོ་རྗེ་སེམས་དཔའ་བདག་ལ་ཉེར་
གནས་མཛོད། །བདག་ལ་བརྟན་ཅིང་བརྟན་པའི་དངོས་པོར་མཛོད། །བདག་ལ་ཤིན་
ཏུ་དགྱེས་པའི་དངོས་པོར་མཛོད། །བདག་ལ་ཤིན་ཏུ་ཆགས་པའི་དངོས་པོར་མཛོད།།
བདག་ལ་ཤིན་ཏུ་རྒྱས་པའི་དངོས་པོར་མཛོད། །བདག་ལ་དངོས་གྲུབ་ཐམས་ཅད་སྩལ་
དུ་གསོལ། །ལས་རྣམས་ཀུན་ཏུ་གཡོ་བ་བདག་གི་སེམས། །གཉིས་མེད་ཡེ་ཤེས་
ཆེན་པོ་མཛད་དུ་གསོལ། ། ཡེ་ཤེས་ལྔ་བདག་བཅོམ་ལྡན་རྡོ་རྗེ་སེམས། །སེམས་
དཔའ་ཆེན་པོས་བདག་སྒྲོལ་རྡོ་རྗེ ་མཛོད། །རྡོ་རྗེ་སེམས་དཔའ་ཉིད་དང་མཚུངས་པར་

སེང་ལྡེང་ནགས་ཀྱི་སྒྲོལ་མའི་སྒྲུབ་ཐབས་སོགས། _ 115
མཛོད། །ཨོཾ་ཨཱ་ཧཱུྃ་ཕཊ་སྭཱཧཱ། ཐུན་མཐར། བདག་ནི་མི་ཤེས་རྨོངས་པའི་དབང་
གྱུར་ནས། །ཇི་ལྟར་ཁས་བླངས་དམ་ཚིག་སྡོམ་དང་འགལ། །སྡུག་པའི་བུ་ལ་བརྩེ་
བའི་མ་བཞིན་དུ། །རིགས་ཀུན་བདག་པོ་ཉིད་ཀྱིས་སྐྱོབ་མཛོད་ལ། །བག་ཆགས་
ངན་པའི་ཚོགས་རྣམས་དག་པར་མཛོད། །དེ་ལྟར་གསོལ་བ་བཏབ་པས་ཚོགས་ཞིང་
རྣམས། །མཐའ་ནས་རིམ་བསྡུས་གཙོ་བོ་ཉིད་ལ་ཐིམ། །དེ་ཡང་རིམ་བསྡུས་འོད་
ཀྱི་རྣམ་པར་གྱུར། །རང་ལ་ཐིམ་པས་བྱིན་གྱིས་བརླབས་པར་བསམ། །མཇུག་ཏུ་
མི་དམིགས་སྟོང་པའི་ངང་ལ་བཞག །དགེ་རྣམས་རྫོགས་པའི་བྱང་ཆུབ་ཆེན་པོར་བསྔོ་།།
ཞེས་པ་འདི་ཡང་དཀའ་བཅུ་བློ་བཟང་བཀྲ་ཤིས་ཀྱིས་ནན་གྱིས་བསྐུལ་བའི་ངོར། ཆོས་སྨྲ་བའི་བཙུན་པ་དོན་ཡོད་
མཁས་གྲུབ་ཀྱིས། དབེན་གནས་བྱང་ཆུབ་གླིང་གི་རི་ཁྲོ་དུ་སྦྱར་བའི་ཡི་གེ་པ་ནི་བློ་བཟང་མཁས་བཙུན་ནོ།། །།
ཞ སྒྲ་མི་སྙན་པའི་ཚེ་སྒྲུབ་བྱ་ཚུལ་བཞུགས་སོ།།
༈ སྐྱབས་འགྲོ་སེམས་བསྐྱེད་སྔོན་དུ་འགྲོ་བས། རང་གི་སྤྱི་བོར་པད་ཟླའི་སྟེང་དུ་
ཚུ་ལས་ཤཱཀྱ་ཐུབ་པ་སྐུ་གསེར་གྱི་མདོག་ཅན་ཞལ་གཅིག་ཕྱག་གཉིས་ཀྱི་གཡས་ས་གནོན་
གཡོན་མཉམ་བཞག་གི་སྟེ ང་ན་ལྷུང་བཟེད་འཛིན་པ། སྐུ་ལ་ཆོས་གོས་ངུར་སྨྲིག་
གསུམ་དང་ལྡན་པ། དབུ་གཙུག་ཏོར་ཅན་མཚན་དཔེའི་འོད་ཟེར་ཕྱོགས་བཅུར་འཕྲོ་
བས་འཇིག་རྟེན་གྱི་ཁམས་ཀྱི་ཚེ་དང་ཡེ་ཤེས་ཐམས་ཅད་བདུད་རྩིའི་རྣམ་པར་སྤྱན་དྲངས་
པར་བསམ་ལ། ཡོན་ཏན་རིན་ཆེན་མང་པོའི་ཚོགས་མངའ་ཞིང་། །མཚན་རབ་
ཡེ་ཤེས་ཡོངས་སུ་དག་པའི་སྐུ། །གསེར་གྱི་མདོག་ཅན་ལྷ་དང་མིས་མཆོད་པ། །མཚུངས་
མེད་ཕྱག་ནི་བདག་གི་སྤྱི་བོར་ཞོག །ཞེས་གསོལ་བ་བཏབ་པས། །ཐུབ་པའི་ཕྱག་
སོར་དང་ལྷུང་བཟེད་བདུད་རྩིས་གང་ཞིང་ལུད་པ་རང་གི་སྤྱི་བོར་ཚངས་བུག་ནས་བརྒྱུད་
པས་ལུས་ཀྱི་ནང་ཐམས་ཅད་གང་བར་དམིགས་ལ་གཟུངས་བགྲང་། དེ་ནས་བསྟོད་
པ་གང་ཤེས་སྐབས་དང་བསྟུན་ནས་བྱའོབྱ
 །། ༈ ན་མོ་བུདྡྷ་ཡ། ན་མོ་དྷརྨཱ་ཡ། ན་མཿསཾ་གྷཱ་

i16 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ཡ༑ ཏདྱ་ཐཱ། ཨོ་ཨཏྟེ་བྷཏྟེ། ཀུནནྟེ ་ཀུནྟེ། ཏགེ། ཐ་ཏགྷེ། ཧུ་རུ་མཏི། ཧི་ལི་
ཧི་ལི། མི་ལི་མི་ལི། སཾ་བྷཀྵ། བི་བྷཀྵ། བྷ་མུན། ཛྷ་ནན་པི་བན་ས་དུ་བྷནྡྷ་སྭཱཧཱ།
ཅེས་ཐོ་རངས་བརྒྱ་འམ་ཉེར་གཅིག་བཟླས་ནས་ཚེ་དཔག་མེད་ཀྱི་གཟུངས་འདི་འདྲེན། ༈ ཨོཾ་པུཎྱེ་པུཎྜི་
མཧཱ་པུཎྱེ་ཨ་པ་ར་མི་ཏ་ཨཱ་ཡུར་པུཎྱཛྷཱ་ན། སཾ་བྷ་རོ་པ་ཙི་ཏ་ཨུ་པ་ཙཀ་རི་ནི། མ་
མ་བཛྲ་ཨཱ་ཡུ་ཥ་ཧཱུྃ ཨསིདྡྷི་ཧཱུཾ་སྭཱཧཱ། དེ་ལྟར་སྒྲ་མི་སྙན་པའི་ཚེ་གཟུངས་བཟླས་པས། ལོ་ངན་
པ༈ ལྟས་ངན་པ། རྨི་ལམ་ངན་པ་ཐམས་ཅད་བཟློག་ཅིང་། ཚེ་སྒྲུབ་ཀྱི་མཆོག་ཏུ་འགྱུར་རོ། །ཅེས་པ་འདི་
ཡང་ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་གུར་སྨོན་དབེན་གནས་སུ་སྨྲས་པའོ།། བྷ་ཝནྟུ།། །།

དཔལ་རྡོ་རྗེ་འཇིགས་བྱེད་ཀྱི་ཁྲིད་བརྒྱུད་གསོལ་འདེབས།
《པ》
༼པ༽
༄༅། །དཔལ་རྡོ་རྗེ་འཇིགས་བྱེད་ཀྱི་ཁྲིད་བརྒྱུད་གསོལ་འདེབས་
བཞུགས་སོ།།
༄༅། །ན་མོ་གུ་རུ་མཉྫ་གྷོ་ཥཱ་ཡ། རྒྱལ་ཀུན་གསང་གསུམ་ཡེ་ཤེས་སྒྱུ་འཕྲུལ་
གར། །གཏུམ་དྲག་རྔམས་པའི་ཁྲོ་བོའི་སྐུར་བཞེངས་ནས། །ཕྱི་ནང་གསང་བའི་
གཤིན་རྗེ་མཐར་བསྐྲད་པའི། །འཇིགས་མཛད་རྡོ་རྗེའི་ཞབས་ལ་གསོལ་བ་འདེབས།།
སྒྲིབ་མེད་ལྷན་སྐྱེས་བདེ་བ་ཆེན་པོའི་དབྱིངས། །དཔའ་བོའི་བརྟན་པ་འཕྲོག་པའི་མཛེས་
སྡུག་ཅན། །དུས་གསུམ་རྒྱལ་བའི་ཡུམ་གྱུར་མཁའ་འགྲོ་མར། །གསོལ་བ་འདེབས་
སོ་བདག་རྒྱུད་བྱིན་གྱིས་རློབས། །གྲུབ་པ་མཆོག་བརྙེས་ལཱ་ལི་ཏ་པ་དང༌། །གསང་
བའི་མཛོད་འཛིན་དོན་ཡོད་རྡོ་རྗེའི་ཞབས། །མཁྱེན་རབ་ཐོགས་མེད་ཡེ་ཤེས་སྦས་
པ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །གནས་ལྔ་མཁྱེན་པ་
པདྨ་བཛྲ་དང༌། །རྫུ་འཕྲུལ་མཆོག་མངའ་དཱི་པཾ་ཀཱ་རའི་མཚན། །གྲུབ་མཆོག་བརྙེས་
པ་རྭ་ལོ་རྡོ་རྗེ་གྲགས། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །མང་
ཐོས་མཁྱེན་པའི་སྤྱན་མངའ་ཆོས་རབ་དང༌། །གདམས་པའི་བཀའ་བབས་ཡེ་ཤེས་
སེང་གེའི་ཞབས། །སྒྲུབ་པ་མཐར་ཕྱིན་རྭ་ཆེན་འབུམ་སེང་ལ། །གསོལ་བ་འདེབས་
སོ་བདག་རྒྱུད་བྱིན་གྱིས་རློབས། །རྫུ་འཕྲུལ་སྟོབས་ལྡན་རྗེ་བཙུན་རྒ་ལོའི་དཔལ། །ཡི་
དམ་མངོན་གཟིགས་ཤེས་རབ་སེང་གེ་དང༌། །སྙིང་རྗེའི་གཏེར་གྱུར་ཡེ་ཤེས་སྦས་
པ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློ བས། །བརྩོན་པའི་མཆོག་
བརྙེ ས་དོན་གྲུབ་རིན་ཆེན་དང་། །འཇམ་དཔལ་དབྱངས་དངོས་རྗེ་བཙུན་ཙོང་ཁ་པ།།

li8 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ལུང་རིགས་སྨྲ་བ་དགེ་ལེགས་དཔལ་བཟང་པོ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །སྙིང་སྟོབས་རྨད་བྱུང་ཤེས་རབ་སེང་གེའི་ཞབས། །མཁས་གྲུབ་
ཆེན་པོ་སྦྱིན་པ་དཔལ་བ་དང་། །རྣམ་དཔྱོད་ཕུལ་བྱུང་ཤེས་རབ་བཟང་པོ་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །བསྟན་པའི་མངའ་བདག་ཆོས་སྐྱོང་རྒྱ་
མཚོ་དང་། །རྡོ་རྗེ་འཆང་དངོས་ནམ་མཁའ་གྲགས་པའི་ཞབས། །སྨྲ་བའི་ཉི་མ་བཀྲ་
ཤིས་འཕགས་པ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློ བས། །ལེགས་
བཤད་ཟླ་བྲལ་བདེ་ལེགས་ཉི་མ་དང་། །སྨྲ་བའི་དབང་ཕྱུག་ནམ་མཁའ་རྒྱལ་མཚན་
དཔལ། །འཁོན་སྟོན་ཆེན་པོ་དཔལ་འབྱོར་ལྷུན་གྲུབ་ལ། །གསོལ་བ་འདེབས་སོ་
བདག་རྒྱུད་བྱིན་གྱིས་རློབས། །ཕྱག་ན་པདྨོ་བློ་བཟང་རྒྱ་མཚོའི་སྡེ། །རྒྱལ་བ་ཀུན་
དངོས་འཇམ་དབྱངས་གྲགས་པ་དང་། །བྱིན་རླབས་གཏེར་ཆེན་དངོས་གྲུབ་རྒྱ་མཚོ་
ལ༑ ༑གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཡང་ན། ཕྱག་ན་པདྨོ་བློ་
བཟང་རྒྱ་མཚོའི་སྡེ། །ལུང་རྟོགས་མངའ་བདག་ངག་དབང་དཔལ་བཟང་པོ། །མཁྱེན་
བརྩེའི་བདག་ཉིད་དཔལ་འབྱོར་རྒྱལ་མཚན་ལ། །གསོལ་བ་འདེབས་སོ་བདག་རྒྱུད་
བྱིན་གྱིས་རློབས། །ཞེས་པ་གང་རིགས་བྱེད། ༈ ཁྲིད་བརྒྱུད་ནི་རྗེ་རིན་པོ་ཆེ་ཡན་གོང་དང་འདྲ། མཁས་
གྲུབ་ཆེན་པོ་ཤེས་རབ་སེང་གེའི་ཞབས། །འདུལ་འཛིན་ཆེན་པོ་དཔལ་ལྡན་བཟང་པོ་
དང༌། །འཇམ་དཔལ་དབྱངས་དངོས་དགེ་འདུན་འཕེལ་བའི་ཞབས། །གསོལ་བ་
འདེབས་སོ་བདག་རྒྱུད་བྱིན་གྱིས་རློབས། །རྒྱལ་བའི་གདུང་འཚོབ་རྒྱུད་ཆེན་བཀྲ་ཤིས་
འཕགས། །བསྟན་པའི་མངའ་བདག་བསམ་འགྲུབ་རྒྱ་མཚོའི་དཔལ། །བྱིན་རླབས་
བཀའ་བབས་བརྩོན་འགྲུས་འཕགས་པ་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །མཁས་པའི་མཆོག་གྱུར་རྡོ་རྗེ་བཟང་པོ་དང༌། །མདོ་སྔགས་བསྟན་
འཛིན་སངས་རྒྱས་རྒྱ་མཚོའི་མཚན། །སྙན་བརྒྱུད་གདམས་པའི་མཛོད་འཛིན་དཀོན་

《པ》 དཔལ་རྡོ་རྗེ་འཇིགས་བྱེད་ཀྱི་ཁྲིད་བརྒྱུད་གསོལ་འདེབས། 119
མཆོག་བཟང་། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །སྙིགས་དུས་
མགོན་གཅིག་དཀོན་མཆོག་ཡར་འཕེལ་དང་། །འགྲོ་ལ་ལམ་བཟང་མཚོན་པའི་མིག་
གཅིག་པུ། ། རྩ་བའི་བླ་མ་དངོས་གྲུབ་རྒྱ་མཚོ་ལ། །གསོལ་བ་འདེབས་སོ་བདག་
རྒྱུད་བྱིན་གྱིས་རློ བས།། ༈ སྔོན་བསགས་བསོད་ནམས་ལེགས་བྱས་ཀྱིས་དྲངས་
པའི། །དལ་འབྱོར་རྟེན་ཐོབ་དམ་པའི་མགོན་གྱིས་བཟུང་། །དམ་ཆོས་འཛིན་པའི་
སྨོན་ལམ་སྟོབས་རྒྱས་པའི། །བཤེས་གཉེན་མཁས་གྲུབ་དབང་པོར་གསོལ་བ་འདེབས།།
བྱིན་བརླབས་གཏེར་གྱུར་དངོས་གྲུབ་བླ་མ་དང་། །དངོས་གྲུབ་ཀུན་འབྱུང་ཡི་དམ་
ལྷ་ཚོགས་སོགས། །བསླུ་མེད་སྐྱབས་ཀྱི་དམ་པ་ཁྱེད་རྣམས་ལ། །སྒོ་གསུམ་དང་
བའི་ཡིད་ཀྱིས་ཕྱག་འཚལ་ལོ། །དངོས་བཤམས་ཡིད་ཀྱིས་སྤྲུལ་པ་ལས་བྱུང་བའི།།
ཕྱི་ནང་གསང་བའི་མཆོད་ཚོགས་མཐའ་ཡས་པ། །སྐྱབས་མཆོག་ཞིང་གི་དམ་པ་ཁྱེད་
རྣམས་ལ། །ཞེན་མེད་མ་ཆགས་དད་པས་འབུལ་བར་བགྱི། །ཐོག་མེད་དུས་ནས་
དུག་གསུམ་དྲག་པོ་ཡིས། །བཅས་དང་རང་བཞིན་ཁ་ན་མ་ཐོ་བའི། །མི་དགེའི་ལས་
རྣམས་འགྱོད་པ་དྲག་པོ་ཡིས། །ཐུགས་རྗེ་ཆེ་ལྡན་རྣམས་ཀྱི་སྤྱན་སྔར་བཤགས། །རྒྱལ་
དང་རྒྱལ་སྲས་འཕགས་པའི་ཚོགས་རྣམས་ཀྱི། །རླབས་ཆེན་མཛད་པ་ཇི་སྙེད་བགྱིས་
པ་དང་། །རང་གཞན་རྣམ་དཀར་ཕུང་པོའི་ཚོགས་རྣམས་ལ། །བསམ་པ་ཐག་པས་
རྗེས་སུ་ཡི་རང་ངོ༌། །རྨད་བྱུང་ཞིང་གི་དམ་པ་ཁྱེད་རྣམས་ཀྱིས། །དམིགས་མེད་
ཐུགས་རྗེ་ཆེན་པོས་ལེགས་བསྐྱོད་ནས། །ཕྱོགས་མེད་གདུལ་བྱ་ཇི་སྙེད་མཆིས་པ་ལ།།
ཟབ་དང་རྒྱ་ཆེའི་ཆོས་འཁོར་བསྐོར་བར་བསྐུལ། །རྟག་འཛིན་ཅན་གྱི་འགྲོ་རྣམས་
སྒྲོལ་བའི་སླད། ། མྱ་ངན་འདའ་སྟོན་གང་བཞེད་དེ་དག་ལ། །ཞིང་རྡུལ་མཉམ་པས་
བསྐལ་པའི་བར་དུ་ནི། ། མྱ་ངན་མི་འདའ་བཞུགས་པར་གསོལ་བ་འདེབས། །འདིས་
མཚོན་རྣམ་དཀར་ཕུང་པོ་ཅི་ཡོད་པ། །སྐྱེ་དགུའི་འཕྲལ་ཡུན་ཕན་བདེ་འབྱུང་བའི་

120 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《པ》
གཞི། །རྒྱལ་བསྟན་སྤྱི་དང་ཀུན་མཁྱེན་ཙོང་ཁ་པའི། །ལུང་རྟོགས་བསྟན་པ་རྒྱས་
པའི་རྒྱུ་རུ་བསྔོ་། །ཞེས་པ་འདི་ནི་རིགས་རུས་ཕུན་སུམ་ཚོགས་པ་བཀའ་བློན་ཞབས་དྲུང་ཚེ་རིང་དབང་
རྒྱལ་གྱིས་བསྐུལ་མ་གནང་བའི་གསུང་ནན་ལ་བརྟེན། ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་དབེན་
གནས་གུར་སྨོན་རི་ཁྲོད་དུ་སྦྱར་བའོ།། དར་རྒྱས་འཕེལ།། །།

《ཕ》 དམིགས་བརྩེ་མའི་སྒོ་ནས་རིལ་བུ་བསྒྲུབ་ཚུལ་དང་ལམ་གཙོ་སོགས་ཀྱི་ཁྲིད། 1ai
༄༅། །དམིགས་བརྩེ་མའི་སྒོ་ནས་བྱིན་རྟེན་རིལ་བུ་བསྒྲུབ་ཚུལ་དང་།
ལམ་གྱི་གཙོ་བོ་རྣམ་གསུམ་གྱི་ཁྲིད། བླ་མའི་རྣལ་འབྱོར།
ལམ་གྱི ་གཙོ་བོ་རྣམ་གསུམ་གྱི་དམར་ཁྲིད་བཅས་
བཞུགས་སོ།།
༄༅། ། མ་ལུས་རྒྱལ་བའི་མཁྱེན་བརྩེའི་ཡེ་ཤེས་ནི། །སྲིད་འདིར་ངུར་སྨྲིག་གར་
གྱིས་རྣམ་རོལ་བ། །སྙིགས་དུས་འགྲོ་བའི་འདྲེན་པ་ཟླ་མེད་པ། །འཇམ་མགོན་བླ་
མའི་ཞབས་ལ་གུས་བཏུད་ནས། །མགོན་དེའི་ཕྱི་ནང་གསང་བའི་ཡོན་ཏན་རྣམས།།
གཅིག་ཏུ་བསྡུས་ནས་གསོལ་བ་འདེབས་པའི་ཚུལ། །དམིགས་བརྩེ་མ་ཞེས་གྲགས་
པ་འདི་ཉིད་ཀྱི། །བྱིན་རྟེན་རིལ་བུ་སྒྲུབ་ཚུལ་འདི་ན་བཤད། །དེ་ཡང་དང་པོ་དགེ་སེམས་
ཁྱད་པར་ཅན་དང་ལྡན་པའི་ངང་ནས། སྐྱབས་འགྲོ་སེམས་བསྐྱེད་སོགས་སྤྱི་འགྲོ་ལྟར་ཡིད་འཁུལ་ངེས་ཤེས་
པ་སྔོན་དུ་བཏང་ཞིང་། སྭ་བྷ་ཝས་སྟོང་པར་སྦྱངས། སྟོང་པའི་ངང་ལས་སྣ་ཚོགས་པདྨ་དང་
ཟླ་བའི་སྟེང་དུ། རང་གི་སེམས་ཉིད་དྷཱི ༔ལས་རལ་གྲི་དྷིས་མཚན་པ། དེ་ལས་
འོད་འཕྲོས། དོན་གཉིས་བྱས། ཚུར་འདུས་ཡོངས་སུ་གྱུར་པ་ལས་ རང་ཉིད་
རྒྱལ་བ་ཙོང་ཁ་པ་ཆེན་པོ་རབ་བྱུང་གི་ཆ་ལུགས་ཅན། ཞལ་གཅིག་ཕྱག་གཉིས་པ།
སྐུ་མདོག་དཀར་ལ་དམར་བའི་མདངས་དང་ལྡན་པ། ཕྱག་གཉིས་ཆོས་འཁོར་གྱི་ཕྱག་
རྒྱ་མཛད་པའི་མཐེབ་མཛུབ་གཉིས་ཀྱིས་ཨུཏྤ་ལའི་ཡུ་བ་ནས་འཛིན་པའི་གཡས་ཀྱི་
ཨུཏྤ་ལའི་སྟེང་ན་ཤེས་རབ་ཀྱི་རལ་གྲི་དང་། གཡོན་གྱི་ཨུཏྤ་ལའི་སྟེང་ན་ཤེར་ཕྱིན་
གྱི་གླེ གས་བམ་བསྣམས་པ། །དབུ་ལ་པཎ་ཞྭ་གསེར་གྱི་མདོག་ཅན་དང་། སྐུ་ལ་

122 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
གུར་ཀུམ་བཟང་པོའི་མདངས་དང་ལྡན་པའི་ཆོས་གོས་རྣམ་གསུམ་མཛེས་པར་བཀླུབས་
ཤིང༌། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པ། མཚན་དཔེས་སྤྲས་པའི་
སྐུ་ལས་འོད་ཟེར་འཕྲོ་བའི་དབུས་ན་བཞུགས་པ་དེའི་སྤྱི་བོར་སྐུའི་ལྷ་འཇམ་དབྱངས་
སྐུ་མདོག་དམར་སེར་ཞལ་གཅིག་ཕྱག་གཉིས་གཡས་ཤེས་རབ་ཀྱི་རལ་གྲི་ནམ་མཁར་
འཕྱར་ཞིང་། གཡོན་ཤེར་ཕྱིན་གྱི་གླེ གས་བམ་ཐུགས་ཀར་བསྣམས་པ། དབུ་སྐྲ་
རལ་པའི་ཟུར་ཕུད་ལྔ་གཡོན་དུ་འཕྱང་བ། རིན་པོ་ཆེའི་རྒྱན་བརྒྱད་ཀྱིས་བརྒྱན་པ།
དར་གྱི་སྟོད་གཡོགས་དང་སྨད་གཡོགས་གསོལ་ཞིང་། ཞབས་གཉིས་རྡོ་རྗེའི་སྐྱིལ་
མོ་ཀྲུང་གིས་བཞུགས་པ། དེའི་མགྲིན་པར་གསུང་གི་ལྷ་སྤྱན་རས་གཟིགས་དཀར་
པོ་ཞལ་གཅིག་ཕྱག་བཞི་པ། དང་པོའི་ཕྱག་གཉིས་ཐུགས་ཀར་ཐལ་མོ་སྦྱར་བ། གཡས་
འོག་མས་ཤེལ་ཕྲེང་དང་། གཡོན་འོག་མས་པདྨ་འཛིན་པ། དབུ་སྐྲ་རལ་པའི་ཐོར་
ཅོག་ཅན། རིན་པོ་ཆེའི་རྒྱན་དང་དར་གྱི་ན་བཟས་བཀླུབས་ཤིང་། ཞབས་གཉིས་
པད་ཟླའི་གདན་ལ་སྐྱིལ་ཀྲུང་གིས་བཞུགས་པ། ཐུགས་ཀར་ཕྱག་རྡོར་མཐིང་ནག་ཞལ་
གཅིག་ཕྱག་གཉིས་པ། གཡས་གསེར་གྱི་རྡོ་རྗེ་རྩེ་ལྔ་པ་ཕྲག་པ་ལ་འཕྱར་ཞིང་། གཡོན་
ཐུགས་ཀར་སྡིགས་མཛུབ་དང་བཅས་པའི་ཞགས་པ་འཛིན་པ། དབུ་སྐྲ་དང་སྨིན་མ་
སྨྲ་ར་རྣམས་ཁམ་སེར་རབ་ཏུ་འབར་བ། སྤྱན་གསུམ་མེ་ལྟར་འབར་ཞིང་ཁྲོ་གཉེར་
ཤིན་ཏུ་བསྡུས་པ། ཞལ་རྣམ་པར་འགྱུར་ཞིང་མཆེ་བ་རྣོན་པོ་བཞི་གཙིགས་པ། སྦྲུལ་
དང་རིན་པོ་ཆེའི་རྒྱན་གྱིས་བརྒྱན་ཅིང་། སྟག་གི་པགས་པའི་ཤམ་ཐབས་ཅན། ཞབས་
གཡས་བསྐུམ་ཞིང་གཡོན་བརྐྱང་པའི་སྟབས་ཀྱིས་པད་ཉིའི་གདན་ལ་ཡེ་ཤེས་ཀྱི་མེ་
འབར་བའི་དབུས་ན་བཞུགས་པ། དེའི་སྤྱི་བོར་ཨོཾ་དཀར་པོ། མགྲིན་པར་ཨཱ༔དམར་
པོ༑ ཐུགས་ཀར་ཧཱུཾ་སྔོན་པོས་མཚན་པ། ཐུགས་ཀའི་ཧཱུྃ་ལས་འོད་ཟེར་འཕྲོས། རང་
བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་སྤྱན་དྲངས། ཛ་ཧཱུཾ་བཾ་ཧོ་དམ་

《ཕ》 དམིགས་བརྩེ་མའི་སྒོ་ནས་རིལ་བུ་བསྒྲུབ་ཚུལ་དང་ལམ་གཙོ་སོགས་ཀྱི་ཁྲིད། 123
ཡ -.. ... ---- --.…… .. - ---
ཚིག་པ་དང་གཉིས་སུ་མེད་པར་གྱུར། ཨོཾ་སརྦ་ཏཐཱ་ག་ཏ་ཨརྒྱུ་སོགས་ཀྱིས་མཆོད། རྒྱལ་
བ་ཀུན་གྱི་ཐུགས་རྗེའི་རོལ་པ་ལས། །གང་འདུལ་ཅིར་ཡང་འཆར་བའི་འཕྲིན་ལས་
མཆོག །དམིགས་མེད་འགྲོ་ལ་གཟུགས་སྐུར་ཡོངས་ཤར་བ། །རྗེ་བཙུན་བླ་མ་ཁྱོད་
ལ་བདག་བསྟོད་དོ། བུམ་སྒྲུབ་ཀྱི་མཆོད་པ་བཤམས་པ་རྣམས་ལ་དམིགས་ཏེ། སྭ་བྷ་ཝས་སྟོང་
པར་སྦྱངས། སྟོང་པའི་ངང་ལས་རིན་པོ་ཆེའི་སྣོད་རྣམས་ཀྱི་ནང་དུ་རང་རང་གི་མིང་
ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་མཆོད་ཡོན། ཞབས་བསིལ་སོགས་
དྭངས་ཤིང་ཐོགས་པ་མེད་པ་ནམ་མཁའི་མཐའ་དང་མཉམ་པར་གྱུར། ཨནྡྷཾ་ནས་སྤུནུའི་
བར་བྱིན་གྱིས་བརླབས། བུམ་པ་ལ་དམིགས་ནས། སྭ་བྷ་ཝས་སྟོང་པར་སྦྱངས་ཏེ། རང་གི་མདུན་
དུ་ཧཱུྃ་ཡིག་ལས་བྱུང་བའི། ། ཡེ་ཤེས་བུམ་པ་མཚན་ཉིད་ཡོངས་རྫོགས་ཤིང་། །ཕྱི་
ནི་བུམ་པའི་རྣམ་པར་གསལ་བ་ལ། །ནང་ནི་གྲུ་བཞི་སྒོ་བཞི་གཞལ་ཡས་ཁང་། །རྟ་
བབས་དང་བཅས་ཡོངས་སུ་རྫོགས་པ་ཡི། །ནང་དུ་པདྨ་ཟླ་བའི་གདན་གསུམ་ལ། །
དྷིཡིག་ལས་བྱུང་རྗེ་བཙུན་ཙོང་ཁ་པ། །སྐུ་མདོག་དཀར་སེར་མཚན་དཔེའི་དཔལ་
གྱིས་མཛེས། །ཞལ་གཅིག་ཕྱག་གཉིས་སྐྱིལ་ཀྲུང་ཚུལ་གྱིས་བཞུགས། ་དེ་ཡི་མཐའ་
སྐོར་བུམ་པའི་ནང་དུ་ནི། །དངོས་བརྒྱུད་བླ་མ་ཡི་དམ་སངས་རྒྱས་སོགས། །སྐྱབས་
མཆོག་ཞིང་གི་དམ་པ་ཐམས་ཅད་ནི། །ཏིལ་གྱི་གང་བུ་ལྟ་བུར་རབ་གང་བའི། །གནས་
གསུམ་ཡི་གེ་གསུམ་མཚན་ཧཱུྃ་ཡིག་ལས། །འོད་འཕྲོས་ངོ་མཚར་རྨད་བྱུང་བཀོད་
པ་སོགས། །རྣམ་དག་ཞིང་ནས་ཐོགས་མེད་སྤྱན་དྲངས་ཏེ། །སོ་སོའི་དམ་ཚིག་པ་
དང་དབྱེར་མེད་ཐིམ།། རྒྱས་པར་སྤྲོ་ན་སྐབས་འདིར་སྤྱན་འདྲེན་ཁྲུས་གསོལ་ཡན་ལག་བདུན་པ་རྣམས་
ཀྱང་ཚིག་དང་དམིགས་པ་བསྟུན་ནས་དལ་བུས་འབུལ་ཞིང་། མཆོད་རྫས་བུམ་པའི་ནང་གི་ལྷ་རྣམས་
ཀྱི༑ ༑ཐུགས་ཀར་ཟླ་གདན་དྷཱི ཡི་མཐའ་སྐོར་དུ། །བཟླ་བྱའི་སྔགས་ཀྱི་ཕྲེང་བས་
བསྐོར་བར་གྱུར། །རང་གི་སྙིང་གའི་སྔགས་ཀྱི་ཕྲེང་བ་ལས། །རང་འདྲ་གཉིས་པ་

124 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། །
གཟུངས་ཐག་ལ་འཁྲིལ་ཏེ། ་བུམ་ནང་བཞུགས་པའི་ལྷ་རྣམས་རྒྱུད་བསྐུལ་ནས།།
དཔག་མེད་འོད་ཟེར་ཕྱོགས་བཅུར་རབ་འཕྲོས་ནས། །འབྱུང་བའི་བཅུད་དང་སེམས་
ཅན་ཚེ་བསོད་ནམས། །རྒྱལ་བ་སྲས་བཅས་བྱིན་རླབས་ནུས་མཐུ་སོགས། །འཇིག་
རྟེན་འདས་དང་མ་འདས་དཔལ་ཡོན་ཀུན། །འོད་ཟེར་རྣམ་པར་བསྡུས་ཏེ་རབ་ཐིམ་
པས། །མཐོང་ཐོས་དྲན་རེག་དོན་ལྡན་མཛད་པར་གྱུར། ཅེས་དམིགས་བརྩེ་མ་ཅི་མང་བགྲང་
ཞིང༌། རྟགས་ལ་སོགས་པ་བྱུང་བྱུང་གི་བར་དུ་བསྒྲུབ་པར་བྱའོ། འདི་ལྟར་བགྱིས་པའི་རབ་དཀར་
ལེགས་བྱས་པས། །ཟླ་ལྟར་དཀར་བ་གང་ཞིག་བསགས་པ་དེས། །རྒྱལ་བསྟན་སྤྱི་
དང་ཀུན་མཁྱེན་ཙོང་ཁ་པའི། །རིང་ལུགས་ཡར་ངོའི་ཟླ་ལྟར་རྒྱས་པར་ཤོག །ཅེས་
པ་འདི་ནི་དགེ་སློང་བློ་བཟང་དར་རྒྱས་ཀྱིས་བསྐུལ་བའི་ངོར། ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་
སྦྱར་བའོ།།
༈ འདིར་ལམ་གྱི་གཙོ་བོ་རྣམ་གསུམ་གྱི་སྔོན་འགྲོ་བླ་མའི་རྣལ་འབྱོར་ཉམས་སུ་ལེན་
ཚུལ་ནི། རང་ཉིད་སྟན་བདེ་བ་ལ་སྐྱིལ་མོ་ཀྲུང་བཅས་ཏེ་རྣམ་སྣང་གི་ཆོས་བདུན་
ལྡན་གྱི་སྒོ་ནས་སྐྱབས་སུ་འགྲོ་བ་དང་སེམས་བསྐྱེད་པ་ཡིད་འཁུལ་ངེས་ཤེས་པ་སྔོན་
དུ་བཏང་། རང་གི་མདུན་གྱི་ནམ་མཁར་ཐག་ཉེ་རིང་འཚམས་པར་སེང་གེ་ཆེན་པོ་
བརྒྱད་ཀྱིས་བཏེགས་པའི་རིན་པོ་ཆེའི་ཁྲི་མཐོ་ལ་ཡངས་ཤིང་རྒྱ་ཆེ་བ། དེའི་སྟེང་དུ་
པདྨ་འདབ་མ་བརྒྱད་པ། དེའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ་རང་ལ་ཆོས་
འདི་སྟོན་པའི་བླ་མ་དང༌། དབྱེར་མེད་ཕྱེད་པའི་རྗེ་བཙུན་འཇམ་དཔལ་དབྱངས་སྐུ་
མདོག་དམར་སེར་ཞལ་གཅིག་ཕྱག་གཉིས་པ་ལང་ཚོ་བརྒྱད་གཉིས་བཅུ་དྲུག་ལོན་པའི་
ན་ཚོད་ཅན། ཞི་ཞིང་འཛུམ་པ། མཚན་དཔེ་གསལ་རྫོགས་ཀྱིས་སྤྲས་པའི་ཕྱག་གཉིས་
ཐུགས་ཀར་ཆོས་འཁོར་གྱི་ཕྱག་རྒྱ་མཛད་པ་ནས་ཕན་ཚུན་གཉིས་ཀྱི་ཨུཏྤལའི་ཡུ་བ་
ནས་འཛིན་པ། འདབ་མ་དཔུང་པའི་ཐད་དུ་གྱེས་ཤིང༌། སྙན་གྱི་ཐད་དུ་ཁ་བྱེ་བའི་

《ཕ》 དམིགས་བརྩེ་མའི་སྒོ་ནས་རིལ་བུ་བསྒྲུབ་ཚུལ་དང་ལམ་གཙོ་སོགས་ཀྱི་ཁྲིད། 125
གཡས་ཀྱི་སྟེང་ན་རྡོ་རྗེ་ཕྱེད་པས་ཡུ་བ་བྱས་པའི་རལ་གྲི་ཤེས་རབ་ཀྱི་མེ་འབར་བ། གཡོན་
གྱི་སྟེང་ན་ཤེར་ཕྱིན་ཟབ་མོའི་དོན་སྟོན་པའི་གླེགས་བམ་བསྣམས་ཤིང་། དབུ་སྐྲ་རལ་
པའི་ཟུར་ཕུད་ལྔ་དང་ལྡན་པ། རིན་པོ་ཆེའི་དབུ་རྒྱན་ལ་སོགས་པའི་རིན་པོ་ཆེའི་རྒྱན་
བརྒྱད་ཀྱི་སྤུས་ཤིང་། སྐུ་སྟོད་ལྷ་རྫས་ཀྱི་དར་གྱི་སྟོད་གཡོགས་དང༌། སྐུ་སྨད་དར་
གྱི་སྨད་གཡོགས་ཀྱིས་མཛེས་པར་བཀླུབས་པ། ཞབས་གཉིས་རྡོ་རྗེའི་སྐྱིལ་ཀྲུང་གིས་
བཞུགས་པའི་མཐར་འོད་ཟེར་སྣ་ལྔའི་འཇའ་ཚོན་གྱི་གུར་ཁྱིམ་ཕུབ་པའི་ཀློང་དཀྱིལ་
ན་ལྷམ་མེར་བཞུགས་པའི་སྤྱི་བོར་ཨོཾ་དཀར་པོ། མགྲིན་པར་ཨཱདམར་པོ། ཐུགས་
ཀར་དྷི༔ཧཱུྃ་གིས་མཚན་པ། དྷཱི༔ཡིག་ཧཱུྃ་དང་བཅས་པ་ལས་འོད་ཟེར་འཕྲོས་རང་བཞིན་
གྱིས་གནས་ནས་བསྒོམས་པ་དང་འདྲ་བའི་རྗེ་བཙུན་འཇམ་པའི་དབྱངས་རྩ་བརྒྱུད་ཀྱི་
བླ་མ། ཡི་དམ་དཔའ་བོ་མཁའ་འགྲོ་བཀའ་སྡོད་ཆོས་སྐྱོང་སྲུང་མའི་ཚོགས་དང་བཅས་
དབྱར་དུས་སུ་ནམ་མཁའ་དྭངས་པ་ལ་ཆར་སྤྲིན་གློ་བུར་དུ་བྱུང་བ་བཞིན་དུ་ནམ་མཁའི་
ཁམས་གང་བ་བྱུང་སྟེ་རྗེ་བཙུན་ལ་གཉིས་སུ་མེད་པར་ཐིམ་པས་དེ་ཉིད་སྐྱབས་གནས་
ཀུན་འདུས་ཀྱི་བདག་ཉིད་དུ་གྱུར་པར་མོས་གུས་དང་གདུང་ཤུགས་དྲག་པོ་ལུས་ཀྱི་བ་
སྤུ་གཡོ་བ། མིག་ནས་འཆི་མ་འཁྲུག་པ་ལྟ་བུ་བྱུང་བྱུང་གི་བར་དུ་བསྒོམ། དེ་ནས་
བསགས་སྦྱང་གི་གནད་བསྡུས་པའི་ཡན་ལག་བདུན་གྱི་ཐོག་མར་ཕྱག་འཚལ་བ་ནི།
སངས་རྒྱས་ཐམས་ཅད་འདུས་པའི་སྐུ། །ཞེས་སོགས་ཚིགས་བཅད་ཅི་རིགས་པ་དང་།
ཇི་སྙེད་སུ་དག་ཕྱོགས་བཅུའི་འཇིག་རྟེན་ན། །ཞེས་པ་ནས། བདེ་བར་གཤེགས་པ་
ཐམས་ཅད་བདག་གིས་བསྟོད།། ཅེས་པའི་བར་གྱིས་ཕྱག་བྱ། དེ་ནས། ཨོཾ་རཏྣ་གུ་རུ་སརྦ་
བུདྡྷཱ་བོ་དྷི་སཏྭ་ས་པ་རི་ཝ་ར་ཨནྡྷཾ་པྲ་ཏི་ཙྪ་ནས་ཤཔྟའི་བར་གྱིས་མཆོད་པ་རྣམས་དང་།
མེ་ཏོག་དམ་པ་ནས། ཐམས་ཅད་རྫོགས་པའི་བྱང་ཆུབ་ཆེན་པོར་བསྔོ། །ཞེས་པའི་བར་
གྱིས་ཡན་ལག་ལྷག་མ་རྣམས་ཕུལ་བའི་རྗེས་སུ། མཎྜལ་རྒྱས་བསྡུས་ཅི་རིགས་ཕུལ་ཏེ། སྐྱབས་

126 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
གནས་ཀུན་འདུས་ཀྱི་བདག་ཉིད་བླ་མ་རིན་པོ་ཆེ་ལ་གསོལ་བ་འདེབས་སོ། །བདག་
གི་བློ་ལ་དགེ་སེམས་ཁྱད་པར་ཅན་སྐྱེ་བར་བྱིན་གྱིས་བརླབ་ཏུ་གསོལ། བདག་གི་བློ་
ཆོས་སུ་འགྲོ་བར་བྱིན་གྱིས་བརླབ་ཏུ་གསོལ། ཆོས་མ་ཡིན་པའི་རྣམ་རྟོག་སྐད་ཅིག
ཀྱང་མི་སྐྱེ་བར་བྱིན་གྱིས་བརླབ་ཏུ་གསོལ། ཆོས་སྒྲུབ་པའི་ཕྱི་ནང་གི་འགལ་རྐྱེན་
བར་ཆད་ཐམས་ཅད་ཞི་བར་བྱིན་གྱིས་བརླབ་ཏུ་གསོལ། ཁྱད་པར་དུ་ངེས་འབྱུང་གི་
བསམ་པ། བྱང་ཆུབ་ཀྱི་སེམས། ཡང་དག་པའི་ལྟ་བ་རྣམས་ཚེ་འདི་ཉིད་ལ་མྱུར་བ་
མྱུར་བར་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཞེས་སོགས་གསོལ་བ་མང་
དུ་བཏབ་པས། བླ་མ་ཤིན་ཏུ་དགྱེས་པའི་ཉམས་དང་ལྡན་པའི་སྤྱི་བོའི་ཨོ་ལས་ཨོཾ་
ཡིག་དཀར་པོ་ཞིག་མར་མེ་གཅིག་ལས་གཉིས་ཆད་ཀྱི་ཚུལ་དུ་བྱས་ནས་རང་གི་སྤྱི་
བོར་འཁོད་དེ། དེ་ལས་བདུད་རྩི་འོད་ཟེར་དང་བཅས་པའི་རྒྱུན་དཀར་པོ་བབས། ལུས་
ཀྱི་ནང་ཐམས་ཅད་གང་། ཐོག་མེད་དུས་ནས་ད་ལྟ་ལ་ཐུག་གི་བར་དུ་བསགས་པའི་
ལུས་ཀྱི་སྒྲིབ་པ་དག །བླ་མའི་སྐུའི་བྱིན་རླབས་ཐོབ། བླ་མའི་སྐུ་དང་རང་གི་ལུས་
དབྱེར་མེད་དུ་གྱུར་པའི་མོས་པ་བྱས། དེ་བཞིན་དུ་བླ་མའི་མགྲིན་པའི་ཨལས་ཨཱཡིག་
དམར་པོ་ཞིག་བྱུང་སྟེ། རང་གི་མགྲིན་པའི་ནང་དུ་ཞུགས། མགྲིན་པ་ལོངས་སྤྱོད་
ཀྱི་འཁོར་ལོའི་ལྟེ་བར་འཁོད་ནས་འོད་ཟེར་དང་བདུད་རྩི་དམར་པོའི་རྒྱུན་བསམ་གྱིས་
མི་ཁྱབ་པ་བབས། མགྲིན་པ་ལོངས་སྤྱོད་ཀྱི་འཁོར་ལོ་སོགས་ལུས་ཀྱི་གནས་ཐམས་
ཅད་གང་བས་ངག་གི་སྒོ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག །བླ་
མའི་གསུང་གི་བྱིན་རླབས་ངག་ལ་ཞུགས་པས་བླ་མའི་གསུང་དང་རང་གི་ངག་ངོ་བོ་
དབྱེར་མེད་དུ་གྱུར་པར་བསམ། བླ་མའི་ཐུགས་ཀའི་ཧཱུཾ་ལས་རང་འདྲ་གཉིས་པ་ཞིག་
བྱུང༌། རང་གི་སྙིང་ཁའི་གནས་སུ་འཁོད་དེ་བདུད་རྩི་འོད་ཟེར་དང་བཅས་པའི་རྒྱུན་
སྔོན་པོ་བབས། སྙིང་གའི་ནང་ལ་སོགས་པའི་ལུས་ཀྱི་ནང་ཐམས་ཅད་བདུད་རྩིས་

(ཕ》 དམིགས་བརྩེ་མའི་སྒོ་ནས་རིལ་བུ་བསྒྲུབ་ཚུལ་དང་ལམ་གཙོ་སོགས་ཀྱི་ཁྲིད། 127
མེར་གྱིས་གང་། ཐོག་མེད་ནས་ཡིད་ཀྱི་སྒོ་ནས་བསགས་པའི་སྡིག་སྒྲིབ་བྱང་ཞིང་
དག །བླ་མའི་ཐུགས་ཀྱི་བྱིན་རླབས་ཞུགས་པ་ལ་བརྟེན་ནས་བླ་མའི་ཐུགས་དང་རང་
གི་ཡིད་དབྱེར་མེད་དུ་གྱུར་པར་བསམ། དེ་ནས་མདུན་གྱི་བླ་མར་དམིགས་པའི་གདུང་
ཤུགས་དྲག་པོའི་སྒོ་ནས། དཔལ་ལྡན་རྩ་བའི་བླ་མ་རིན་པོ་ཆེ། །བདག་གི་སྙིང་
ཁའི་པད་ཟླའི་གདན་བཞུགས་ལ། །བཀའ་དྲིན་ཆེན་པོའི་སྒོ་ནས་རྗེས་བཟུང་སྟེ། །སྐུ་
གསུང་ཐུགས་ཀྱི་དངོས་གྲུབ་སྩལ་དུ་གསོལ། །ལུས་ངག་ཡིད་ལ་སྐུ་གསུང་ཐུགས་
ཞུགས་ཏེ། །བླ་མ་ཁྱེད་རང་ལྟ་བུར་བྱིན་གྱིས་རློབས། །ཞེས་གསོལ་བ་བཏབ་པས་
བླ་མའི་འོག་གི་གདན་སེང་ཁྲི་པད་ཟླ་རང་གི་སྤྱི་བོར་ཚངས་པའི་བུ་གའི་ནང་ནས་དྷུ་
ཏིའི་ནང་བརྒྱུད་སྙིང་གར་སླེབས་པ་དང་། སྙིང་ཁའི་རྩ་འདབ་བརྒྱད་ཐིག་ལེ་དཀར་
དམར་དང་འདྲེས་ནས། སྙིང་གར་པད་ཟླའི་གདན་དུ་གྱུར་པར་བསམ། དེ་ནས་བླ་
མ་ཡང་ཇེ་ཆུང་ཇེ་ཆུང་ལ་སོང་སྟེ་མཚོན་གང་པ་ཙམ་གཅིག་ཏུ་གྱུར་ནས་རང་གི་ཚངས་
བུག་ནས་ཞུགས། རྩ་ཨ་ཝ་དྷུ་ཏིའི་ནང་ནས་མར་བརྒྱུད་དེ་སྙིང་ཁའི་མི་ཤིགས་པའི་
ཐིག་ལེ་དང་འདྲེས། སྙིང་ཁར་བླ་མ་དང་རང་སེམས་ཡི་དམ་ཐམས་ཅད་དབྱེར་མི་
ཕྱེད་པའི་བླ་མ་རྗེ་བཙུན་འཇམ་པའི་དབྱངས་ཀྱི་སྐུར་བཞེངས་པ་ལ་དམིགས་པ་ཁྲིག་
གིས་གཏད་ནས། ཨོཾ་ཨ་ར་པ་ཙ་ན་དྷཱི ：གང་མང་བགྲངས། ཐུན་འཇོག་ཁར་སྙིང་
གའི་པདྨ་ཁ་ཟུམ་སྟེ་བུམ་སྐུའི་ནང་དུ་བཞུགས་པ་ལྟར་བླ་མ་པདྨའི་ནང་དུ་བཞུགས་
ནས་ཕྱི་ལ་འོད་ཟེར་ཁ་དོག་སྣ་ལྔ་པའི་ཨ་ར་པ་ཙ་ན་དྷཱི དང་དམིགས་བརྩེ་མའི་སྔགས་
ཕྲེང་གིས་དཀྲིས། དེང་ནས་བརྩམས་ཏེ་ཚེ་རབས་ཀུན་ཏུ་བདག །ཞེས་སོགས་བསྔོ་
བ་སྨོན་ལམ་གྱིས་རྒྱས་འདེབས་བྱེད་ཅིང་། ཡུལ་སྣང་ཐམས་ཅད་བླ་མའི་རྣམ་རོལ་
ཏུ་བལྟ་བ་ལ་བསླབ། བླ་མའི་རྣལ་འབྱོར་ཕྱི་མ་རྣམས་བྱེད་རེས་ཀྱི། སྙིང་ཁའི་པདྨར་
ཕྱི་ནས་དཀྲིས་པའི་ཡི་གེ་རྣམས་དཀྲོལ་ལ་པདྨ་ཁ་ཕྱེ་སྟེ། མདུན་གྱི་བླ་མ་སྙིང་ཁའི་

128 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཕ》
བླ་མ་ལ་བསྟིམ་པ་སོགས་བྱ་བ་ཡིན་ནོ། །གཞན་ལ་གོང་གི་རིགས་འགྲེ་ཤེས་པར་
བྱེད། ཞེས་པ་འདི་ནི་བཙུན་པ་དོན་ཡོད་མཁས་གྲུབ་ཀྱིས་སྦྱར་བ་ཡིན་ནོ། ། ཡི་གེ་པ་དང་བསྐུལ་མ་ཞུ་བ་
པོ་ནི་བླ་མ་དང་ལམ་འདི་ལ་མཆོག་ཏུ་མི་ཕྱེད་པའི་དད་པ་བརྟན་པ་ཚེ་རིང་དབང་གི་རྒྱལ་པོའོ།། །།
༈ རྗེ་བཙུན་བླ་མ་དམ་པ་རྡོ་རྗེ་འཆང་དང་དབྱེར་མ་མཆིས་པའི་ཞབས་ལ་ཕྱག་འཚལ་
ལོ༑ ༑བརྩེ་བ་ཆེན་པོས་དུས་དང་གནས་སྐབས་ཐམས་ཅད་དུ་རྗེས་སུ་བཟུང་དུ་གསོལ།།
འདིར་ལམ་གྱི་གཙོ་བོ་རྣམ་གསུམ་གྱི་དམར་ཁྲིད་ཟབ་མོ་ཉམས་སུ་ལེན་པ་ལ། སྔོན་
འགྲོ། དངོས་གཞི། མཇུག་གི་རིམ་པ་དང་གསུམ་ལས། དང་པོ་སྔོན་འགྲོ་ལ་
སྐྱབས་འགྲོ་སེམས་བསྐྱེད། བླ་མའི་རྣལ་འབྱོར་གཉིས་ལས། དང་པོ་གཞན་དུ་བཤད་
པ་ལས་ཤེས་པར་བྱ་ཞིང༌། བླ་མའི་རྣལ་འབྱོར་བསྒོམ་ཚུལ་ནི། རང་གི་སྤྱི་བོའི་
མདུན་གྱི་ནམ་མཁའི་དབྱིངས་སུ་སེང་གེས་བཏེག་པའི་རིན་པོ་ཆེའི་ཁྲི་ཡངས་པའི་སྟེང་
དུ་པདྨ་དང་ཟླ་བའི་གདན་ལ་རྩ་བའི་བླ་མ་དང་དབྱེར་མི་ཕྱེད་པའི་རྗེ་བཙུན་འཇམ་དཔལ་
དབྱངས་སྐུ་མདོག་དམར་སེར་ཞལ་གཅིག་ཕྱག་གཉིས་པ། ཕྱག་གཡས་པ་ཤེས་རབ་
ཀྱི་རལ་གྲི་འཕྱར་སྟབས་སུ་འཛིན་ཅིང༌། གཡོན་པདྨའི་ཡུ་བ་ཐུགས་ཀར་འཛིན་པ།
པདྨའི་ལྟེ་བར་ཤེར་ཕྱིན་གྱི་གླེ གས་བམ་གྱིས་མཚན་པ། གཞོན་ནུ་ལང་ཚོ་དར་ལ་བབ་
ཅིང་། མཚན་དཔེ་གསལ་རྫོགས་ཀྱིས་སྤྲས་པ། དབུ་སྐྲ་རལ་པའི་ཟུར་ཕུད་ཅུང་ཟད་
གཡོན་དུ་འཕྱང་ཞིང། རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་ཅིང་། པཉྩ་ལི་ཀའི་
སྟོད་གཡོགས་དང་སྨད་གཡོགས་གསོལ་བ། འཇའ་ཚོན་སྣ་ལྔའི་འོད་ཀྱི་ཕུང་པོའི་
དབུས་སུ་ཞབས་གཉིས་རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོར་ཨོཾ་དཀར་པོ། མགྲིན་
པར་ཨཱདམར་པོ། ཐུགས་ཀར་ཧཱུཾ་སྔོན་པོས་མཚན་པ། ཐུགས་ཀའི་ཧཱུྃ་ལས་འོད་
ཟེར་འཕྲོས། རྩ་བརྒྱུད་ཀྱི་བླ་མ་ཡི་དམ་སྐྱབས་གནས་དཀོན་མཆོག་གསུམ་པོ་སོགས་
སྤྱན་དྲངས་ནས་བླ་མ་ལ་ཐིམ་པས། སྐྱབས་གསུམ་ཀུན་འདུས་ཀྱི་བདག་ཉིད་དུ་གྱུར་

《ཕ》 དམིགས་བརྩེ་མའི་སྒོ་ནས་རིལ་བུ་བསྒྲུབ་ཚུལ་དང་ལམ་གཙོ་སོགས་ཀྱི་ཁྲིད། 129
-- -，- - - - - -- །-- - ་ ༤ ༔ ཟཟ••་
པར་བསམ། དེ་ནས་བསག་སྦྱང་གི་གནད་བསྡུས་པ་ཡན་ལག་བདུན་པ་རྒྱས་བསྡུས་ཅི་རིགས་སུ་ཕུལ་རྗེས།
གསོལ་འདེབས་སྤྱི་དང་བྱེ་བྲག་ཏུ། སྐྱབས་གནས་ཀུན་འདུས་ཀྱི་བདག་ཉིད་བླ་མ་རིན་པོ་ཆེ་
ལ་གསོལ་བ་འདེབས་སོ། །བདག་གི་བློ་ལ་དགེ་སེམས་ཁྱད་པར་ཅན་སྐྱེ་བར་བྱིན་
གྱིས་བརླབ་ཏུ་གསོལ། བློ་ཆོས་སུ་འགྲོ་བར་བྱིན་གྱིས་བརླབ་ཏུ་གསོལ། ཆོས་ལམ་
དུ་ལོངས་པར་བྱིན་གྱིས་བརླབ་ཏུ་གསོལ། སྲིད་པ་འཁོར་བའི་ཕུན་སུམ་ཚོགས་པ་
ལ་ཆགས་པ་དང༌། རང་གཅེས་པར་འཛིན་ཅིང་། གཞན་ཡལ་བར་འདོར་བ་དང་།
བདག་གཞན་འཁོར་འདས་ཀྱིས་བསྡུས་པའི་ཆོས་རྣམས་ལ་བདག་གཉིས་སུ་མཚན་
མར་འཛིན་པའི་ཕྱིན་ཅི་ལོག་གི་བློ་སྣ་མཐའ་དག་འགགས་པ་དང༌། ངེས་འབྱུང་གི་
བསམ་པ། བདག་པས་གཞན་གཅེས་པའི་བྱང་ཆུབ་ཀྱི་སེམས་གང་ཟག་དང་ཆོས་ལ་
སོགས་པ་རང་བཞིན་མེད་པར་རྟོགས་པའི་ཕྱིན་ཅི་མ་ལོག་པའི་བློ་སྣ་མཐའ་དག་མྱུར་
དུ་རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཞེས་སོགས་གདུང་ཤུགས་དྲག་པོའི་
སྒོ་ནས་གསོལ་བ་མང་དུ་བཏབ་པས། བླ་མའི་སྤྱི་བོའི་ཨོ་ལས་བདུད་རྩི་འོད་ཟེར་
དང་བཅས་པ་དཀར་པོའི་རྒྱུན་བྱུང༌། རང་གི་དཔྲལ་བ་ནས་ཞུགས། ལུས་ཀྱི་ནང་
ཐམས་ཅད་གང་ནས། ཐོག་མེད་ནས་བསགས་པའི་ལུས་ཀྱི་སྡིག་སྒྲིབ་དག །བླ་མའི་
སྐུའི་བྱིན་རླབས་ཐོབ་བྱུང་སྙམ་པའི་མོས་པ་བྱེད། མགྲིན་པའི་ཨཱ༔ལས་བདུད་རྩི་འོད་
ཟེར་དང་བཅས་པ་དམར་པོའི་རྒྱུན་བྱུང་། རང་གི་མགྲིན་པ་ནས་ཞུགས། མགྲིན་
པའི་ནང་གང་། ངག་གི་སྒོ་ནས་བསགས་པའི་སྡིག་སྒྲིབ་དག ། བླ་མའི་གསུང་གི་
བྱིན་རླབས་ཐོབ་བྱུང་སྙམ་པའི་མོས་པ་བྱེད། ཐུགས་ཀའི་ཧཱུྃ་ལས་བདུད་རྩི་འོད་ཟེར་
དང་བཅས་པ་སྔོན་པོའི་རྒྱུན་བྱུང་། རང་གི་ཐུགས་ཀ་ནས་ཞུགས། སྙིང་ཁ་ལ་སོགས་
པའི་ལུས་ཀྱི་གནས་རྣམས་གང་། ཡིད་ཀྱི་སྒོ་ནས་བསགས་པའི་སྡིག་སྒྲིབ་དག །བླ་
མའི་ཐུགས་ཀྱི་བྱིན་རླབས་ཐོབ་བྱུང་སྙམ་པའི་མོས་པ་བྱེད། དེ་ནས། དཔལ་ལྡན་

130 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
རྩ་བའི་བླ་མ་རིན་པོ་ཆེ། །ཞེས་སོགས་ཀྱི་གསོལ་བ་བཏབ་པས། བླ་མ་རང་གི་སྤྱི་
བོར་བྱོན་ནས་རང་ལ་ཐིམ་པས། རང་གི་ལུས་ངག་ཡིད་གསུམ་དང་བླ་མའི་སྐུ་གསུང་
ཐུགས་དབྱེར་མེད་དུ་གྱུར་པའི་མོས་པ་བྱེད། གཉིས་པ་དངོས་གཞི་ལ། ངེས་འབྱུང་
གི་བསམ་པ་བསྒོམ་ཚུལ། བྱང་ཆུབ་ཀྱི་སེམས་བསྒོམ་ཚུལ། ཡང་དག་པའི་ལྟ་བ་
བསྒོམ་ཚུལ་ལོ། །དང་པོ་ལ། ཚེ་འདིའི་སྣང་ཤས་ལྡོག་པའི་ཐབས་དལ་འབྱོར་རྙེད་
པར་དཀའ་བ་དང་འཆི་བ་མི་རྟག་པ་བསམ་པའི་ཚུལ། ཕྱི་མའི་སྣང་ཤས་ལྡོག་པའི་
ཐབས་ལས་འབྲས་མི་བསླུ་བ་དང་འཁོར་བའི་ཉེས་དམིགས་བསྒོམ་ཚུལ་གཉིས་ལས།
དང་པོ་ནི། ཆོས་སྒྲུབ་པའི་འགལ་རྐྱེན་དང་བྲལ་ཞིང་། མཐུན་རྐྱེན་ཐམས་ཅད་ཚང་
བའི་ལུས་རྟེན་ཐོབ་པ་འདི། གནས་སྐབས་མངོན་མཐོ་དང་། མཐར་ཐུག་ངེས་ལེགས་
གཉིས་ཀ་བསྒྲུབ་ནུས་པའི་དོན་ཆེ་བར་འདུག །ད་རེས་ཀྱི་རྟེན་འདི་ལ་རབ་སངས་
རྒྱས་ཀྱི་གོ་འཕང་། འབྲིང་འཁོར་བའི་སྡུག་བསྔལ་ཉེ་བར་ཞི་བའི་ཐར་པ། ཐ་མའང་
ངན་སོང་གི་སྡུག་བསྔལ་མྱོང་མི་དགོས་ཤིང་། ཆོས་ལྡན་གྱི་ལུས་རྟེན་ཁྱད་པར་ཅན་
ཞིག་ཐོབ་པའི་ཐབས་ལ་མ་འབད་པར། ཚེ་འདིའི་ཆེ་ཐབས་ཁོ་ན་བསྒྲུབ་ན་ཀྱེ་མ་ཀྱེ་
ཧུད། བདག་ནི་རྨོངས་པས་བཅོམ་པ་དུད་འགྲོ་དང་ཁྱད་པར་མི་འདུག །ད་རེས་ཀྱི་
རྟེན་འདི་ལ་ཕྱི་མ་ཕན་ཆད་ཀྱི་དོན་མ་བསྒྲུབ་ན། ཕྱིན་ཆད་དཀར་ཞལ་བྱས་པའི་གྱང་
ལོགས་ཀྱི་ངོས་ལ་སྲན་མ་གཏོར་ན་མི་ཆགས་པ་བཞིན། ཕྱིན་ཆད་རྙེད་དཀའ་ཚུལ་
བསམས་ནས། སྙིང་པོ་ལེན་འདོད་ཤུགས་དྲག་པོ་གཅིག་བསྐྱེད་པར་བྱའོ། །ལུས་
རྟེན་འདི་ཡང་ད་གཟོད་འཆི་བདག་གིས་བཅོམ་སྟེ་འཇིག་རྟེན་ཕ་རོལ་ཏུ་རང་ཉིད་གཅིག་
ཏུ་འགྲོ་དགོས་པར་མ་ཟད། སྐད་ཅིག་རེ་རེ་བཞིན་འབབ་ཆུ་དྲག་པོ་ཐུར་དུ་རྒྱུག་པ་
བཞིན་འཆི་བདག་གི་དྲུང་དུ་ཇེ་ཉེ་ཇེ་ཉེར་འགྲོ་ཞིང་། དེར་མ་ཟད་ཕྱི་ནང་གི་རྐྱེན་འབའ་
ཞིག་གི་དབང་གིས། ད་ལྟ་མི་འཆི་བའི་ངེས་པ་མི་འདུག་པས། སང་བྱ་གནངས་

《ཕ》 དམིགས་བརྩེ་མའི་སྒོ་ནས་རིལ་བུ་བསྒྲུབ་ཚུལ་དང་ལམ་གཙོ་སོགས་ཀྱི་ཁྲིད། 131
ས - - -- --
བྱའི་ཕྱི་བཤོལ་ལ་མ་ལུས་པར། ད་ལྟ་ཉིང་ནས་དོན་གཉིས་ལྷུན་གྱིས་གྲུབ་པའི་ཆོས་
རྣམ་དག་གཅིག་བྱེད་པའི་ཞེ་དམ་འཆའ། ཤི་བའི་འོག་ཏུ་ཚེ་འདིའི་གཉེན་བཤེས་ནོར་
རྫས་སོགས་གང་གིས་ཀྱང་མི་ཕན་ན། ཚེ་འདིའི་ཕུན་ཚོགས་ལ་ཆགས་པས་ཅི་ཞིག་
བྱ་སྙམ་དུ་ཡང་ཡང་བསྒོམས་པས། དེ་སྔ་ཕན་ཆད་ཚེ་འདིའི་ཕུན་སུམ་ཚོགས་པ་
ལ་དོན་གཉེར་གཙོ་བོར་སོང་ཞིང་། ཕྱི་མ་ཕན་ཆད་ཀྱི་དོན་གཉེར་ཚིག་རྗེས་ཙམ་ལས་
མེད་པ་དེ། བློ་ཡི་གོ་ས་འཕོས་ནས་ཕྱི་མ་ཕན་ཆད་ཀྱི་དོན་གཉེར་གཙོ་བོར་སོང་ཞིང་།
འདི་སྣང་གི་བྱ་བཞག་ཞར་བྱུང་ཙམ་ལས་དོན་གཉེར་ཆེན་པོ་མེད་པ་ཞིག་དགོས་སོ།
ཕྱི་མའི་སྣང་ཞེན་ལྡོག་ཚུལ་ནི། ལས་དགེ་བ་སྤྱད་པ་ལ་བརྟེན་ནས་འབྲས་བུ་བདེ་བ་
འབྱུང་བ། དཔེར་ན་ཚ་དམྱལ་དུ་སྐྱེས་པའི་སེམས་ཅན་རྣམས་རླུང་བསིལ་བུ་ཕོག་པ་
ཡན་ཆད་ཀྱི་ཚོར་བ་སིམ་པའི་རྣམ་པ་ཅན་ནི་དགེ་བའི་འབྲས་བུ་ཡིན་ལ། ཐ་ན་དགྲ་
བཅོམ་པའི་རྒྱུད་ལ་ཡོད་པའི་ཚོར་བ་སྡུག་བསྔལ་གྱི་རྣམ་པ་ཅན་ནི། སྔོན་མི་དགེ་
བ་སྤྱད་པའི་འབྲས་བུ་ཡིན་ལ། དགེ་སྡི ག་ལས་འབྲས་བུ་བདེ་སྡུག་མ་འཆོལ་བར་
འབྱུང་བས་ལས་ངེས་པ་ཡིན། བདེ་སྡུག་གི་རྒྱུ་དགེ་སྡིག་གཉིས་མ་སྤྱད་ན་འབྲས་
བུ་བདེ་སྡུག་གང་ཡང་མི་འབྱུང་ཞིང་། དགེ་སྡིག་སྤྱད་ཕྱིན་རྐྱེན་གྱིས་མ་བཅོས་ན་
བདེ་སྡུག་ངེས་པར་འབྱིན་པས། ལས་བྱས་པ་ཆུད་མི་ཟ་ཞིང་། མ་བྱས་པ་དང་ནི་
མི་འཕྲད་པ་ཡིན། ནང་གི་རྒྱུ་འབྲས་ཀྱི་འཕེལ་འདྲ་བ་ཕྱིའི་དངོས་པོ་རྣམས་ལ་མེད་
པས། དགེ་སྡིག་ཆུང་ངུ་ལས་མ་སྤྱད་ཀྱང་། འབྲས་བུ་བདེ་སྡུག་ཆེན་པོ་འབྱིན་པར་
ངེས་པ་རྙེ ད་ནས། སྡོམ་པ་གསུམ་གྱི་བཅས་མཚམས་སོགས་ཁ་ན་མ་ཐོ་བ་ཆེན་པོ་
རྣམས་ལྟ་སྨོས་ཀྱང་ཅི་འཚལ། སྤང་འོས་ཆུང་ངུ་ལ་ཡང་སྲོག་དང་བསྡོས་ནས་སྤངས་
པ་གནད་ཀྱི་དོན་ཤེས་པར་གྱིས་ཤིག འཁོར་བའི་ཉེས་དམིགས་ནི། རྒྱུ་ལས་ཉོན་
གྱིས་བསྐྱེད་པའི་རིགས་དྲུག་སྐྱེ་གནས་བཞི། ཁམས་གསུམ་གང་དུ་སྐྱེ་བ་བླངས་ན་

132 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཕ》
ཡང་སྡུག་བསྔལ་གྱི་རང་བཞིན་ཅན་དུ་གྲུབ་པས། བདེ་བའི་གོ་སྐབས་མེད་ལ། འཁོར་
བའི་སྡུག་བསྔལ་ཕར་ཞོག ཟག་བཅས་ཀྱི་བདེ་བ་ཐམས་ཅད་ཀྱང་ངོ་བོ་སྡུག་བསྔལ་
ལས་མ་འདས་པས། ཚངས་དབང་དང་འཁོར་ལོས་བསྒྱུར་བའི་དཔལ་ལ་ཡང་སྲེད་
པ་རྨི་ལམ་དུ་ཡང་མི་སྐྱེ་བར། ཉེར་ལེན་གྱི་ཕུང་པོ་ཡང་ཡང་ཉིང་མཚམས་སྦྱར་
བས་སུན་ལ། སྐྱོ་བ་ཤུགས་དྲག་པོས་བསྐྱེད་ལ། མགོ་ལ་མེ་ཤོར་བ་ལྟ་བུའི་ཆོས་
ལ་བརྩོན་འགྲུས་གྱིས། ཐར་པ་དམ་པའི་ལམ་ལ་འབད་པར་བྱའོ་སྙམ་དུ་བསམ་མོ།།
ས་བཅད་གཉིས་པ་བྱང་ཆུབ་ཀྱི་སེམས་སྒོམ་ཚུལ་བཤད་པ་ལ། གཞན་དོན་དོན་གཉེར་
དང༌། བྱང་ཆུབ་དོན་གཉེར་གཉིས་ལས། ཐོག་མར་སེམས་སྙོམས་པ་སྒྲུབ་ཚུལ་
ནི༑ རང་ཉིད་ཀྱི་མདུན་དུ་རང་ལ་ད་ལྟ་ཤིན་ཏུ་མཛའ་བའི་གཉེན་ཞིག་དང་། སྙིང་
ཤིན་ཏུ་ན་བའི་དགྲ་ཞིག་མཉམ་པོར་གསལ་བཏབ་སྟེ། ཆགས་སྡང་གི་རྟོག་པ་མངོན་
གྱུར་པ་སྐྱེས་བྱུང་བ་ན། ག་རེ་ཁོ་གཉིས་ཀྱི་ངོས་ནས་ནི་གཉིས་ཀ་བདེ་བ་འདོད་ཅིང་
སྡུག་བསྔལ་མི་འདོད་ལ། ང་རང་གི་ངོས་ནས་ནི་དགྲས་གཉེན་བྱེད་པ་དང་། གཉེན་
གྱིས་དགྲ་བྱེད་པ་སྐྱེ་བར་རིམ་བརྒྱུད་ལ་འོང་བ་ལྟ་ཅི་སྨོས། ཚེ་འདིར་མངོན་སུམ་
དུ་གྲུབ་པ་མང་ཡང་། ལོ་སྔ་ཕྱི་ཟླ་བ་ཞག་སྐད་ཅིག་སྔ་ཕྱི་ལ་ཡང་འགྱུར་འགྲོ་བ་འདི་
ལྟར་ན། དགྲ་གཉེན་ལ་ཆགས་སྡང་གིས་ཕན་གནོད་བྱེད་པ་འདི་བདག་གི་ཚུལ་དང་
མཐུན་པ་མ་ཡིན་ནོ་སྙམ་དུ་བསམ། དེས་མཚོན་པའི་ནམ་མཁའི་མཐའ་ཁྱབ་གྱུར་
པའི་སེམས་ཅན་ཐམས་ཅད་ལ་སེམས་སྙོམས་པ་མ་བྱུང་བར་དུ་བསྒོམ། དེ་ནས་མར་
ཤེས་སོགས་བསྒོམ་ཚུལ་ནི། མདུན་གྱི་ནམ་མཁའི་མཐས་ཁྱབ་པའི་སེམས་ཅན་རྣམས་
གསལ་བར་དམིགས་ཏེ། མ་འདིས་མཚོན་པའི་སེམས་ཅན་ཐམས་ཅད་ཀྱིས་མ་བྱས་
ཤིང་། མ་བྱས་པར་མ་ཟད་མི་ཡི་རྟེན་ལ་ཡང་མ་མ་བྱས་པའི་སེམས་ཅན་གཅིག་ཀྱང་
ཡོད་ཚོད་མི་འདུག་སྙམ་དུ་བསམ་ལ། མ་བྱས་རེས་ཀྱིས་ཕན་པ་དཔག་ཏུ་མེད་པ་

《ཕ》 དམིགས་བརྩེ་མའི་སྒོ་ནས་རིལ་བུ་བསྒྲུབ་ཚུལ་དང་ལམ་གཙོ་སོགས་ཀྱི་ཁྲིད། 143
བསྒྲུབས་ཤིང་། གནོད་པ་དང་སྡུག་བསྔལ་དཔག་ཏུ་མེད་པ་ལས་བསྐྱབས་པས། ཚེ་
འདིའི་མ་བཞིན་དུ་དྲིན་ཆེ་བར་བསམ། དྲིན་གཟོ་བ་ནི། མ་འདི་རྣམས་མ་རིག་པ་ལ་
སོགས་པའི་ཉོན་མོངས་པས་རྒྱུད་དཀྲུགས་པས་སེམས་ལ་རང་དབང་མ་ཐོབ། བླང་དོར་
ལ་ལྟ་བའི་མིག་ཟུམ་པ་ནས། འཁོར་བ་སྤྱི་དང་བྱེ་བྲག་ཏུ་ངན་སོང་གི་གཡང་ཁ་འགྲིམ་
པ་འདི་རྣམས་འཁོར་བ་དང་ངན་སོང་གི་འཇིགས་པ་ལས་ངས་མི་སྒྲོལ་ན་སུས་སྒྲོལ། འདི་
རྣམས་ཐར་པ་དང་ཐམས་ཅད་མཁྱེན་པའི་གོ་འཕང་ལ་བདག་གིས་མི་དགོད་ན་སུས་འགོད་
སྙམ་དུ་བསམ་ཞིང་དྲིན་གཟོ་བར་བྱའོ། །བྱམས་པ་ནས་ལྷག་བསམ་གྱི་བར་བསྒོམ་
ཚུལ་ནི། རང་གི་མདུན་དུ་མ་ལ་སོགས་པའི་སེམས་ཅན་རྣམས་སྔར་ལྟར་གསལ་བཏབ།
ངའི་མ་འདི་རྣམས་ལ་གནས་སྐབས་ཀྱི་བདེ་བ་དང་མཐར་ཐུག་གི་བདེ་བ་གང་ཡང་མི་འདུག།
འགའ་ཞིག་ལ་བདེ་བ་སྣ་རེ་འདུག་ཀྱང་བདེ་བ་དེ་སྡུག་བསྔལ་དུ་འགྱུར་འགྲོ་ཡི་འདུག་པས།
འདི་ཐམས་ཅད་མཐར་ཐུག་གི་བདེ་བ་དང་འཕྲད་ན་ཅི་མ་རུང༌། འཕྲད་པར་གྱུར་ཅིག་
འཕྲད་པ་ཞིག་བདག་གིས་ཅི་ནས་ཀྱང་བྱའོ་སྙམ་དུ་བསམ། སྙིང་རྗེའི་དམིགས་རྣམ་
ནི༑ 
གོང་གི་མར་གྱུར་པའི་སེམས་ཅན་དེ་རྣམས་བདེ་བ་མེད་པར་མ་ཟད། སྡུག་བསྔལ་
གྱི་སྡུག་བསྔལ། འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་སྡུག་བསྔལ་གསུམ་
ལས་མ་འདས་པར་འདུག་པས། འདི་རྣམས་སྙིང་རེ་རྗེ། འདི་ཐམས་ཅད་སྡུག་བསྔལ་
རྒྱུ་དང་བཅས་པ་དང་བྲལ་ན་ཅི་མ་རུང་། བྲལ་བར་གྱུར་ཅིག །བྲལ་བ་ཞིག་བདག་གིས་
ཅི་ནས་ཀྱང་བྱའོ་སྙམ་དུ་བསམ། ལྷག་བསམ་བསྒོམ་ཚུལ་ནི། སེམས་ཅན་རྣམས་
བདེ་བ་དང་འཕྲད་འདོད་དང་སྡུག་བསྔལ་དང་བྲལ་འདོད་ཙམ་ལ་བཞག་པ་མ་ཡིན་པར།
བདེ་བ་དང་མི་ལྡན་པའི་མ་རྒན་སེམས་ཅན་ཐམས་ཅད་བདེ་བ་དང་ལྡན་པ་ཞིག་བདག་
གིས་བྱའོ། །སྡུག་བསྔལ་གྱིས་མནར་བའི་མ་རྒན་སེམས་ཅན་ཐམས་ཅད་སྡུག་བསྔལ་
དང་བྲལ་བ་ཞིག་བདག་གིས་བྱའོ། །མདོར་ན་སེམས་ཅན་ཐམས་ཅད་སྒྲིབ་གཉིས་བག་

134 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། _ 《ཕ》
ཆགས་དང་བཅས་པ་སྤངས་པའི་སངས་རྒྱས་ཀྱི་གོ་འཕང་ལ་འགོད་པ་ཞིག་བདག་གིས་
བྱའོ་སྙམ་དུ་ཡང་ཡང་བསམ། བྱང་ཆུབ་དོན་གཉེར་ནི། སེམས་ཅན་ཐམས་ཅད་སྡུག་
བསྔལ་ལས་སྒྲོལ་ཞིང་། བདེ་བ་མཆོག་ལ་འགོད་ནུས་པའི་གོ་འཕང་མ་ཐོབ་ན་ཚིག་ཙམ་
དུ་འགྱུར་བས། གཞན་དོན་ཡོངས་སུ་རྫོགས་པ་བསྒྲུབ་པའི་ནུས་པ་ནི་སངས་རྒྱས་ཉག་
གཅིག་ལ་འདུག་པས། བདག་གིས་ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ། ཐོབ་
བྱ་མཐར་ཐུག་པ་སངས་རྒྱས་ཀྱི་གོ་འཕང་ཅི་ནས་ཀྱང་ཐོབ་པར་བྱའོ་སྙམ་དུ་ཡང་ཡང་
བསམ། ས་བཅད་གསུམ་པ་ཡང་དག་པའི་ལྟ་བ་བསྒོམ་ཚུལ་ནི། བདེ་བའི་སྟན་ལ་
འདུག་སྟེ་སེམས་ཅུང་ཟད་མི་རྟོག་པའི་ངང་ནས་ཕྱེ། རིགས་པ་དྭངས་སྙིགས་ཕྱེ་སྟེ། ངར་
འཛིན་ལྷན་སྐྱེས་ལའང་ངའི་འཆར་ཚུལ་ཇི་ལྟར་འདུག་ཐིག་པར་བྱའོ་སྙམ་དུ་བསམ་
ལE
༑ ང་ང་སྙམ་དུ་མངོན་གྱུར་དུ་རང་རྒྱུད་ལ་སྐྱེར་བཅུག་སྟེ། ང་ང་ཞེས་པའི་ང་དེ།
ལུས་སེམས་གཉིས་ཚོགས་པའི་སྟེང་དུ་བློས་ཕར་བཏགས་པ་ཙམ་མ་ཡིན་པར་དོན་
སྟེང་ནས་གྲུབ་པ་ལྟ་བུར་བློ་ལ་ལྷང་ལྷང་ཤར་བྱུང་བ་ན། གནད་དང་པོ་དགག་བྱ་ངེས་
པའི་གནས་ཡིན་པས་དྲན་པས་ངེས་པར་བྱས་ལ། ངར་འཛིན་ལྷན་སྐྱེས་ལ་སྣང་བ་ལྟར་
གྱི་ང་དེ་ཡོད་ན་སྣང་བ་ལྟར་གཅིག་དང༌། དུ་མ་གང་ཡང་རུང་དུ་གྲུབ་དགོས་པ། གཅིག་
དང་དུ་མ་གང་ཡང་མ་ཡིན་པའི་ཕུང་གསུམ་པ་མེད་སྙམ་དུ་ཐག་བཅད། ང་དེ་ཕུང་
པོ་དང་ལྷན་ཅིག་ཏུ་གྲུབ་པ་ཡིན་ནམ་སྙམ་ན། བདག་ཕུང་གཉིས་རང་བཞིན་གྱིས་
གྲུབ་པའི་གཅིག་ཡིན་པས། གང་ཟག་གཅིག་གི་སྟེང་དུ་ཕུང་པོ་ལྔ་ཡོད་པ་བཞིན། བདག་
ཀྱང་ལྔ་ལ་སོགས་པའི་མང་པོར་འགྱུར་བའི་སྐྱོན་ཡོད། ཡང་བདག་གཅིག་ཡིན་བཞིན་
དུ༑ ཕུང་པོ་ལྔ་ཡང་གཅིག་ཏུ་འགྱུར་བའི་སྐྱོན་ཡོད་པས། བདག་ཕུང་གཉིས་གཅིག་
ཏུ་མ་གྲུབ་སྙམ་དུ་བསམ། ཐ་དད་དུ་གྲུབ་པ་ཡིན་ནམ་སྙམ་པའི་ཚེ། བདག་ཕུང་
གཉིས་རང་བཞིན་གྱིས་གྲུབ་པའི་ཐ་དད་ཡིན་པས། བུམ་པ་དང་ཀ་བ་བཞིན་དུ་འབྲེལ་

《ཕ》 དམིགས་བརྩེ་མའི་སྒོ་ནས་རིལ་བུ་བསྒྲུབ་ཚུལ་དང་ལམ་གཙོ་སོགས་ཀྱི་ཁྲིད། _135
མེད་དོན་གཞན་དུ་གྲུབ་དགོས་པས། བུམ་པ་བླངས་པའི་རྗེས་སུ་ཀ་བ་ལུས་པ་ལྟར།
ཕུང་པོ་ལྔ་རེ་རེ་བློས་བསལ་བའི་འོག་ཏུ། བདག་འདིའོ་ཞེས་ད་དུང་བསྟན་རྒྱུ་ཡོད་
དགོས་པ་ལ། དེ་ལྟར་མི་འདུག་པས་ཐ་དད་དུ་མི་འདུག་སྙམ་དུ་ཐག་བཅད། དེ་ལྟར་
ངར་འཛིན་ལྷན་སྐྱེས་ལ་སྣང་བའི་ང་དེ། སྣང་ཚུལ་དང་ཕུང་པོ་དང་ཐ་དད་དུ་མ་གྲུབ་
པས། རང་བཞིན་གྱིས་མ་གྲུབ་པར་ངེས་པའི་ངེས་ཤེས་ལྷང་ངེ་ཤར་བ་ན། གང་ཟག་
གི་བདག་མེད་རྟོགས་པ་ཡིན་པས། རྟོག་པ་གཞན་གྱིས་བར་མ་ཆོད་པར་ངེས་ཤེས་
དེ་གའི་རྒྱུན་སྐྱོང་བ་ནི་གནད་དམ་པ་ཡིན་ནོ། །སེམས་ལྟ་བུ་ཞིག་གི་སྟེང་དུ་བདག་
མེད་བསྒོམ་ན། དེ་རིང་གི་ཤེས་པ་ལྟ་བུ་ལ་མཚོན་ན། ཤེས་པ་སྐད་ཅིག་སྔ་ཕྱིའི་ཆ་མང་
པོ་ཚོགས་པའི་སྟེང་དུ། དེ་རིང་སེམས་ཞེས་ཕར་བཏགས་པ་ཙམ་མ་ཡིན་པར་ཡུལ་
སྟེང་ནས་གྲུབ་ན། དེ་རིང་གི་སྔ་དྲོ་ཕྱི་དྲོ། ཉིན་གུང་གི་ཤེས་པ་སོགས་ཆ་ཤས་རྣམས་
དང་གཅིག་ཏུ་གྲུབ་བམ་ཐ་དད་དུ་གྲུབ་དཔྱད་པ་ན། གཅིག་ཏུ་གྲུབ་ན་རང་བཞིན་གྱིས་
གྲུབ་པའི་གཅིག་ཡིན་པས། སྔ་དྲོའི་ཤེས་པ་དང་། ཕྱི་དྲོའི་ཤེས་པ་གཉིས། དབྱེ་ན་
གཏན་མེད་དུ་འགྱུར་བའི་སྐྱོན་ཡོད་པས། གཅིག་ཏུ་མ་གྲུབ་ལ། རང་བཞིན་གྱིས་གྲུབ་
པའི་ཐ་དད་ཡིན་ན། ཤེས་པ་སྐད་ཅིག་རེ་རེ་ནས་བསལ་བའི་འོག་ཏུ། དེ་རིང་གི་ཤེས་
པ་དེ་འདིའོ་ཞེས་འཛིན་རྒྱུ་མི་འདུག་པས། ཐ་དད་དུ་མ་གྲུབ་སྙམ་དུ་བསམ། དེ་ལྟར་
ན་དེ་རིང་གི་ཤེས་པ་ལྟ་བུ། རང་གི་ཆ་ཤས་རྣམས་དང་། རང་བཞིན་གྱིས་གྲུབ་པའི་
གཅིག་དང་། ཐ་དད་གང་དུ་ཡང་མེད་པས་ན། རང་གི་སེམས་ཀྱང་རང་བཞིན་གྱིས་
གྲུབ་པ་མེད་སྙམ་དུ་བསམ་མོ། །མཇུག་ཏུ་དགེ་བ་རྣམས་རྫོགས་བྱང་དུ་བསྔོ་ཞིང༌།
ཐུན་མཚམས་སུ་ཡང་ལམ་གྱི་གཙོ་བོ་རྣམ་གསུམ་གྱི་གསུང་རབ་དགོངས་འགྲེལ་དང་
བཅས་པ་ལ་ཡང་ཡང་བལྟ་བར་བྱའོ།། །།ཞེས་པ་འདི་ཡང་དཔལ་འབྱོར་རྒྱལ་མཚན་གྱིས་ཡང་
ཡང་བསྐུལ་བའི་ངོར་ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་སྦྱར་བའོ།། །།དར་རྒྱས་འཕེལ།།

136 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
བུ... -། ---- -- མ -- ------ - -
མ། །དཔལ་རྡོ་རྗེ་འཇིགས་བྱེད་ཀྱི་རྫོགས་པའི་རིམ་པའི་དམར་
ཁྲིད་འཁྱེར་བདེ་བ་བཞུགས་སོ།།
༄༅། །ན་མོ་བཛྲ་བྷི་ར་ཝ་ཡ། འདིར་དཔལ་རྡོ་རྗེ་འཇིགས་བྱེད་ཀྱི་རྫོགས་པའི་
རིམ་པ་བྱེ་བྲག་ཏུ་བཤད་པ་ལ། གཞི་དངོས་པོའི་གནས་ཚུལ། ལམ་བགྲོད་པའི་
རིམ་པ། འབྲས་བུ་མངོན་དུ་བྱེད་པའི་ཚུལ་ལོ། །དང་པོ་གཞི་དངོས་པོའི་གནས་
ཚུལ་ལ། ལུས་རགས་པ། ཕྲ་བ། ཤིན་ཏུ་ཕྲ་བ་དང་གསུམ། སེམས་ཀྱི་དངོས་
པོའི་གནས་ཚུལ་ལ་ཡང་། སེམས་རགས་པ། ཕྲ་བ། ཤིན་ཏུ་ཕྲ་བ་དང་གསུམ།
ལུས་སེམས་ཐུན་མོང་བའི་གནས་ཚུལ་ལ། ལུས་སེམས་རགས་པ་ཐུན་མོང་བའི་
གནས་ཚུལ་དང་། ཕྲ་བའི་ལུས་སེམས་ཐུན་མོང་དུ་གནས་པའི་ཚུལ་རྣམས་ཡོད་དེ།
རིམ་ལྔ་བསྡུས་པ་གསལ་བ་ལས། དངོས་པོའི་གནས་ལུགས་ལམ་དང་ནི། །འབྲས་
བུ་སྐྱེ་བའི་རིམ་པའོ། །དངོས་པོའི་གནས་ལུགས་གཉིས་ཡིན་ཏེ། །ལུས་དང་སེམས་
ཀྱི་གནས་ཐབས་ལས། །ཐུན་མོང་དབྱེར་མེད་རིམ་ཞེས་བྱ། །ཞེས་གསུངས་པ་ལྟར།
དང་པོ་ནི། ད་ལྟའི་རྣམ་སྨིན་གྱི་ཕུང་པོ་རགས་པ་འདི་ལྟ་བུ་ཡིན། ལུས་ཕྲ་བ་ལ་
གནས་པ་རྩ། གཡོ་བ་རླུང་། བཀོད་པ་བྱང་ཆུབ་ཀྱི་སེམས་ཀྱི་ཐིག་ལེ་དཀར་དམར་
རྣམས་དང་། ལུས་ཤིན་ཏུ་ཕྲ་བ་ནི་རང་བཞིན་བརྒྱད་ཅུའི་རྟོག་པ་བཞོན་པའི་རླུང་རྣམས་
སྣང་བ་ལ་ཐིམ་ནས། སྣང་མཆེད་ཐོབ་གསུམ་གྱི་བཞོན་པའི་རླུང་ཕྲ་བ་རྣམས་དང་།
ཁྱད་པར་དུ་ཐམས་ཅད་སྟོང་པ་འོད་གསལ་གྱི་དུས་ཀྱི་རླུང་འོད་ཟེར་ལྔ་པ་ཡིན་ནོ། །སེམས་
ཀྱི་དངོས་པོའི་གནས་ཚུལ་ལ་སེམས་རགས་པ་ནི་མིག་གི་རྣམ་པར་ཤེས་པ་སོགས་སྒོ་

《བ》 དཔལ་རྡོ་རྗེ་འཇིགས་བྱེད་ཀྱི་རྫོགས་རིམ།
__ _ 137.
ཟ་ཟ--- -
ལྔའི་དབང་ཤེས་ལྟ་བུ་ཡིན། སེམས་ཕྲ་བ་ནི་རྩ་ཉོན་དྲུག །ཉེ་ཉོན་ཉི་ཤུ་སོགས་
སེམས་བྱུང་ལྔ་བཅུ་རྩ་གཅིག་རང་བཞིན་བརྒྱད་ཅུའི་རྟོག་པ་རྣམས་ཡིན། སེམས་ཤིན་
ཏུ་ཕྲ་བ་ནི། སྣང་མཆེད་ཐོབ་གསུམ་གྱི་དུས་ཀྱི་སེམས་སྤྱི་དང་ཁྱད་པར་དུ་ཐམས་ཅད་
སྟོང་པ་འོད་གསལ་གྱི་དུས་ཀྱི་གཉུག་སེམས་ཤིན་ཏུ་ཕྲ་བ་དེ་ཉིད་ཡིན། གཉིས་པ་
ལམ་བགྲོད་པའི་རིམ་པ་བཤད་པ་ལ། སྔོན་འགྲོ་དངོས་གཞི་གཉིས་ལས། རྫོགས་
རིམ་གྱི་ཐུན་མོང་མ་ཡིན་པའི་སྔོན་འགྲོ་ལ། སྡིག་སྒྲིབ་དག་པར་བྱེད་པ་རྡོ་རྗེ་སེམས་
དཔའི་བསྒོམ་བཟླས་ཀྱི་ཁྲིད། བྱིན་རླབས་མྱུར་དུ་འཇུག་པ་བླ་མའི་རྣལ་འབྱོར་གྱི་ཁྲིད།
ཚོགས་གསོག་པ་མཎྜལ་གྱི་ཁྲིད་དང་། རླུང་དགུ་ཕྲུགས་སུ་བསལ་ནས་རྩ་ལམ་སྦྱོང་
ཚུལ་དང་བཞི་ཡོད། རྡོ་རྗེ་སེམས་དཔའི་བསྒོམ་བཟླས་ཀྱི་ཁྲིད་ནི་བསྐྱེད་རིམ་གྱི་སྐབས་
སུ་བཤད་པ་ལས་ཤེས་པར་བྱ། དམ་ཚིག་རྡོ་རྗེའི་བཟླས་པ་བྱེད་ན། སྐྱབས་འགྲོ་སེམས་
བསྐྱེད་སྔོན་དུ་བཏང༌། རང་ཉིད་སྭ་བྷཱ་ཝས་སྔགས་དོན་དྲན་པའི་སྒོ་ནས་སྟོང་པར་
སྦྱངས། རང་གི་གདན་དུ་པདྨ་དམར་པོ་འདབ་མ་བརྒྱད་པ་གཅིག་གསལ་གདབ། དེའི་
ལྟེ་བར་ཨ་ལས་ཟླ་བའི་དཀྱིལ་འཁོར་དཀར་བསིལ་ཉ་གང་བ་ཞིག་བསྒོམ། དེའི་སྟེང་
དུ་རང་གི་སེམས་ཉིད་ཧ་ལྗང་ཁུ་དེ་ལས་རལ་གྲི་ཕྲ་མོའི་ལྟེ་བ་ལ་ཧས་མཚན་པ་ཞིག་
བསྒོམ། དེ་ལས་འོད་ཟེར་འཕྲོས་རྒྱལ་བ་སྲས་བཅས་ལ་མཉེས་པའི་མཆོད་པ་ཕུལ།
སེམས་ཅན་ཐམས་ཅད་ཀྱི་དམ་ཚིག་ཉམས་ཆགས་ལ་སོགས་པའི་སྡིག་སྒྲིབ་སྦྱངས་ཏེ་
དམ་ཚིག་རྡོ་རྗེའི་གོ་འཕང་ལ་བཀོད། ཕར་འཕྲོས་པའི་འོད་ཟེར་དང་བཅས་པ་ཚུར་
འདུས། ཕྱག་མཚན་ས་བོན་དང་བཅས་པ་ལ་ཐིམ། དེ་ཡོངས་སུ་གྱུར་པ་ལས། རང་
ཉིད་དམ་ཚིག་རྡོ་རྗེ་སྐུ་མདོག་ལྗང་སྔོ་། རྩ་ཞལ་ལྗང་ཁུ། གཡས་ཞལ་སྔོན་པོ།
གཡོན་ཞལ་དཀར་པོ། ཞལ་གསུམ་པོ། སྙན་ཕན་འབུར་པོ་གསུམ་དོད་ཀྱི་ཚུལ་དུ་
ཡོད་པ་ལ། སྙན་ཚུན་གྱི་དབུ་ཐོད་དང་མགྲིན་པ་གཅིག་ཏུ་གནས་པ། ཞལ་གསུམ་

138 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《བ》
ཀ་ཡང་ཞི་ཞིང་འཛུམ་པ། སྤྱན་དཀྱུས་ཕྲ་ལ་རིང་བ་སོགས་མཚན་དཔེས་མཛེས་པ།
གཡས་གཡོན་གྱི་ཕྱག་གསུམ་པོ་རྣམས་ཀྱི་དཔུང་པའི་འཁོར་མིག་གཅིག་གི་ནང་དུ་
རྩ་བ་རྣམས་ཚུད་པའི་སྟེང་འོག་ཏུ་གྱེས་པས་ཕྱག་གཡས་གསུམ་ན། རལ་གྲི། སྣ་
ཚོགས་རྡོ་རྗེ། འཁོར་ལོ། གཡོན་དྲིལ་བུ། པད་ལྗང་། ནོར་བུ་འཛིན་པ། ཞབས་
རྡོ་རྗེ་སྐྱིལ་མོ་ཀྲུང་དུ་བཞུགས་པའི་པང་ན་ཡུམ་དམ་ཚིག་སྒྲོལ་མ་ལྗང་ཁུ། ལྗང་ནག་
དཀར་བའི་ཞལ་གསུམ་ཕྱག་དྲུག་གི། གཡས་སྣ་ཚོགས་རྡོ་རྗེ། འཁོར་ལོ། རྡོ་རྗེ་
མཚན་པའི་ཨུཏྤ་ལ། གཡོན་དྲིལ་བུ། རིན་ཆེན། རལ་གྲི་འཛིན་པ། ཡབ་ཡུམ་
གཉིས་ཀྱི་ཕྱག་དང་པོ་གཉིས་ཕན་ཚུན་དུ་འཁྱུད་པ། ཡབ་དབུ་སྐྲ་རལ་པ་ཐོར་ཅོག་
དང༌། ཡུམ་དབུ་སྐྲ་རལ་པ་ཕྱེད་བཅིངས་སུ་བྱས་པའི་ལྷག་མ་ཆིལ་ཉིལ་བ། གཉིས་
ཀའང་རིན་ཆེན་པོ་ཆེའི་རྒྱན་བརྒྱད་ཀྱིས་བརྒྱན་ཅིང་། ཡུམ་གྱི་ཞབས་གཉིས་ཡབ་
ལ་ལེགས་པར་འཁྲིལ་ནས་འཁྱུད་པའི། ཡབ་ཡུམ་གཉིས་ཀྱི་གསང་གནས་སྤྲད་ནས་
སྙོམས་འཇུག་བྱེད་བཞིན་པ། ཡབ་ཡུམ་གཉིས་ཀྱི་སྤྱི་བོར་ཨོཾ། མགྲིན་པར་ཨཱཿཐུགས་
ཀར་ཧཱུཾ་གིས་མཚན་པ་ལས་འོད་ཟེར་འཕྲོས། རང་བཞིན་གྱི་གནས་ནས་དམ་ཚིག་
རྡོ་རྗེའི་ཡེ་ཤེས་པ་དཔག་ཏུ་མེད་པ་སྤྱན་དྲངས། གཅིག་ལ་གཅིག་ཐིམ་གྱི་ཚུལ་གྱིས་
ཡབ་ཡུམ་ཟུང་གཅིག་ཏུ་གྱུར། མཆོད་པ་ཕུལ་ཞིང༌། ཡེ་ཤེས་པ་རྣམས་ཛཞེས་
བརྗོད་པ་དང་མཉམ་དུ་ཡེ་ཤེས་པ་རྣམས་དམ་ཚིག་པའི་སྟེང་དུ་བཀུག །ཧཱུྃ་ཞེས་བརྗོད་
པའི་དུས་སུ་ཡེ་ཤེས་པ་དམ་ཚིག་པ་ལ་གཞུག །ཐཾ་ཞེས་པས་དབྱེར་མེད་དུ་བྱས། ཧོ་ཞེས་
པའི་སྐབས་སུ་དབང་དུ་གྱུར་པར་བསམ། སླར་ཡང་ཐུགས་ཀའི་ཧཱུྃ་ལས་འོད་ཟེར་
འཕྲོས། དབང་གི་ལྷ་རིགས་ལྔ་འཁོར་བཅས་སྤྱན་དྲངས། དེ་བཞིན་གཤེགས་པ་ཐམས་
ཅད་ཀྱིས་བདག་ལ་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་
རྣམས་ཀྱི་ཐུགས་ཀ་ནས་སྤྲོས་པའི་ལྷ་མོ་ཕྱག་ན་བུམ་པ་ཐོགས་པ་རྣམས་ཀྱིས་དབང་བསྐུར་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ།
 139
བས། ལུས་གང་། དྲི་མ་དག་སྟེ། ཆུའི་ལྷག་མ་ཡར་ལུད་པ་ལས། ཡབ་ལ་མི་
བསྐྱོད་པ་དང་། ཡུམ་ལ་དོན་ཡོད་གྲུབ་པས་དབུ་བརྒྱན་པར་བསམ། དབང་གི་ལྷ་
རྣམས་ཀྱང་དམ་ཚིག་པ་ལ་ཐིམ། དེ་ནས་ཨོཾ་པྲ་ཛྙཱ་དྷིཀ་ཅེས་པའི་མཐར་ཨནྡྷཾ་སོགས་
ཀྱིས་མཆོད་པ་ཕུལ། དུས་གསུམ་རྒྱལ་བའི་མཁྱེན་བརྩེའི་ཡེ་ཤེས་ནི། །ཚད་མེད་
ཐུགས་རྗེ་ཆེན་པོའི་གཞན་དབང་གིས། །མཚན་དང་དཔེ་བྱད་ལྡན་པའི་སྐུར་ཤར་ནས།།
དམ་ཚིག་ཉམས་ཆགས་ཐམས་ཅད་བྱང་ལ་འདུད། །ཅེས་བསྟོད། དེ་ནས་རང་གི་
སྙིང་གར་ཟླ་གདན་གྱི་སྟེ 
ང་དུ་སྣ་ཚོགས་རྡོ་རྗེའི་ལྟེ་བར་ཧ་ལྗང་གུ་དེའི་མཐའ་སྐོར་
དུ་བཟླ་བྱའི་སྔགས་ཀྱིས་བསྐོར་བར་བསམ། བཅོམ་ལྡན་འདས་དམ་ཚིག་རྡོ་རྗེ་ཞེས་
བོས་ནས། 
བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་དང་དམ་ཚིག་ཉམས་ཆགས་
ཐམས་ཅད་བྱང་ཞིང་དག་པར་མཛད་དུ་གསོལ། ཞེས་རྩེ་གཅིག་ཏུ་གསོལ་བ་བཏབ་
པས། 
ཐུགས་ཀའི་སྔགས་འཕྲེང་ས་བོན་དང་བཅས་པ་ལས་འོད་ཟེར་འཕྲོས། སངས་
རྒྱས་སྲས་དང་བཅས་པ་ལ་མཉེས་པའི་མཆོད་པ་ཕུལ། དེ་རྣམས་ཀྱི་སྐུ་གསུང་ཐུགས་
ཀྱི་ཡོན་ཏན་སྤྱི་དང་། ཁྱད་པར་དུ་དམ་ཚིག་ཉམས་ཆགས་སྦྱོང་བའི་ནུས་མཐུ་ཐམས་
ཅད་བསྡུས་ཏེ། ཐུགས་ཀའི་སྔགས་ཕྲེང་དང་བཅས་པ་ལ་ཐིམ། འོད་ཟེར་འོག་ཏུ་
འཕྲོས་ཏེ། 
སེམས་ཅན་ཐམས་ཅད་ཀྱི་དམ་ཚིག་ཉམས་ཆགས་ལ་སོགས་པའི་སྡིག་
སྒྲིབ་ཐམས་ཅད་མུན་ཁུང་ལ་སྒྲོན་མེ་བཏེག་པ་ལྟ་བུར་སངས་ཀྱིས་དག་པར་བསམ། དེ་
ནས་རང་ཉིད་སྔར་ལུས་ཀྱི་དམ་ཚིག་ཉམས་ཆགས་བྱུང་བ་ལ་འགྱོད་སེམས་དང་བཅས་
པའི་སྒོ་ནས། ཨོཾ་ཨ་པྲ་ཛྙཱ་དྷིཀ་ཧ་ཧཱུྃ་ཞེས་བརྗོད་པའི་སྐབས་སུ། ཧ་ཡིག་སྔགས་
ཕྲེང་དང་བཅས་པ་ལས་ཁྱད་ཆོས་གསུམ་དང་ལྡན་པའི་བདུད་རྩི་འོད་ཟེར་དང་བཅས་
པའི་རྒྱུན་བྱུང༌། 
སྣ་ཚོགས་རྡོ་རྗེའི་རྭ་རྣམས་ཀྱི་ཁོང་གསེང་ནས་བབས་ཏེ་ལུས་ཀྱི་
ནང་ཐམས་ཅད་གང་བ་ལ་བརྟེན་ནས། རྩ་བ་དང་ཡན་ལག་གི་དམ་ཚིག་ཉམས་ཆགས་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
140
བྱུང་བ་ཐམས་ཅད་སངས་ཀྱིས་དག་ནས། ལུས་ཤེལ་སངས་ཕྱིས་པ་བཞིན་དུ་དག་པར་
བསམ་ལ་སྔགས་བརྒྱ་སྟོང་སོགས་ཅི་རིགས་བཟླས་པའི་མཐར་ཕྱིན་ཆད་སྲོག་ལ་བབས་
ཀྱང་མི་བྱེད་སྙམ་པའི་སྡོམ་སེམས་བརྟན་པའི་སྒོ་ནས། བདག་ནི་མི་ཤེས་རྨོངས་པ་
ཡིས། །ཞེས་སོགས་གསོལ་བ་བཏབ་པས། དམ་ཚིག་རྡོ་རྗེའི་ཞལ་ནས། རིགས་
ཀྱི་བུ་ཁྱོད་ཀྱི་སྡིག་སྒྲིབ་དང་དམ་ཚིག་ཉམས་ཆགས་བྱུང་བ་ཐམས་ཅད་བྱང་ཞིང་དག་
གོ་ཞེས་དབུགས་དབྱུང་བར་བསམ། དམ་ཚིག་རྡོ་རྗེ་ཡབ་ཡུམ་ལུས་ཀྱི་སྟོད་སྨད་ནས་
བསྡུས་ཏེ་སྙིང་གའི་སྔགས་ཕྲེང་ཧ་དང་བཅས་པ་ལ་ཐིམ། ཧ་ཡང་རིམ་གྱིས་བསྡུས་
ཏེ༑ སྡིག་སྒྲིབ་ཀྱི་འཁོར་གསུམ་སོགས་མི་དམིགས་པས་རྒྱས་འདེབས། དགེ་བ་
རྣམས་རྫོགས་བྱང་དུ་བསྔོས་ཏེ་ཐུན་མཚམས་ཀྱི་བྱ་བ་ལ་འཇུག་པར་བྱའོ། །གཉིས་
པ་བྱིན་རླབས་མྱུར་དུ་འཇུག་པ་བླ་མའི་རྣལ་འབྱོར་གྱི་ཁྲིད་ནི། མདུན་གྱི་ནམ་མཁར་
སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་མཐོ་ལ་ཡངས་ཤིང་བལྟ་ན་ཡིད་
དུ་འོང་བ་ཞིག་གསལ་བཏབ། དེའི་སྟེང་དུ་པད་མ་འདབ་མ་བསམ་གྱིས་མི་ཁྱབ་པ་
དང་ལྡན་པའི་ལྟེ་བར་ཟླ་བའི་དཀྱིལ་འཁོར་གྱི་སྟེང་དུ། རང་གི་བཀའ་དྲིན་གསུམ་
ལྡན་གྱི་བླ་མ་དེ་ཉིད་ཡིན་པ་ལ། རྣམ་པ་རྒྱལ་བ་རྡོ་རྗེ་འཆང་སྐུ་མདོག་སྔོན་པོ་ཞལ་
གཡས་རྡོ་རྗེ་དང་གཡོན་དྲིལ་བུ་ཐུགས་ཀར་བསྣོལ་ཏེ་འཛིན་
གཅིག་ཕྱག་གཉིས་པ། 
པ༑ མཚན་བཟང་པོ་སུམ་ཅུ་སོ་གཉིས་དང་། དཔེ་བྱད་བཟང་པོ་བརྒྱད་ཅུས་བརྒྱན་
། རིན་པོ་ཆེའི་དབུ་
པཉྩ་ལི་ཀའི་སྟོད་གཡོགས་དང་སྨད་གཡོགས་གསོལ་བ
པ༑ 
རྒྱན་ལ་སོགས་པ་རིན་པོ་ཆེའི་རྒྱན་བརྒྱད་ཀྱིས་བརྒྱན་པ། དབུ་སྐྲ་རལ་པ་ཐོར་ཅོག་
བྱས་ཤིང་། ཞབས་གཉིས་རྡོ་རྗེའི་སྐྱིལ་ཀྲུང་གིས་བཞུགས་པའི། ཕུང་པོ་ལྔ་རིགས
དབང་པོ་དྲུག་དང་རྩ་རྒྱུས་ཚིགས་རྣམས་བྱང་ཆུབ་
ལྔ་༑ ཁམས་བཞི་ཡུམ་བཞི། 
སེམས་དཔའ། སྐྱེ་མཆེད་དྲུག་རྡོ་རྗེ་མ་དྲུག །ཡན་ལག་ཁྲོ་བོ། བ་སྤུ་རྣམས་ཐེག་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 141
ཆེན་དགྲ་བཅོམ་པ། སྐུ་ལས་སྐྱེས་པའི་འོད་ཟེར་རྣམས་ཕྱོགས་སྐྱོང་། ལྷ་ཀླུ་གནོད་
སྦྱིན་དྲི་ཟ་སོགས་ཞབས་ཀྱི་གདན་དུ་རྩེ་གཅིག་པས་བསྒོམ་ཏེ། དེའི་གནས་གསུམ་
གྱི་སྤྱི་བོར་སྐུ་རྡོ་རྗེའི་རང་བཞིན་ཨོཾ་དཀར་པོ། མགྲིན་པར་གསུང་རྡོ་རྗེའི་རང་བཞིན་
ཨཱདམར་པོ། ཐུགས་ཀར་ཐུགས་རྡོ་རྗེའི་རང་བཞིན་ཧཾ་སྔོན་པོ། ལྟེ་བར་ཡོན་ཏན་
གྱི་ངོ་བོ་སཱ་སེར་པོ། གསང་གནས་སུ་འཕྲིན་ལས་ཀྱི་ངོ་བོ་ཧཱ་ལྗང་གུ་རྣམས་གསལ་
བཏབ་ཅིང་། སྐུའི་མཐའ་བསྐོར་དུ་འཇའ་ཚོན་སྣ་ལྔའི་གུར་ཁྱིམ། དེའི་དབུས་ན་
ཕྱི་བལྟས་ནང་གསལ། ནང་བལྟས་ཕྱི་གསལ་གྱི་ཚུལ་དུ་བཞུགས་པའི་མོས་འདུན་
དྲག་པོ་བྱེད། དེ་ནས་མ་ལུས་འགྲོ་བའི་རང་བཞིན་མངོན་དུ་མཛད། །མི་བཟད་བདུད་
ཀྱི་དཔུང་གིས་ཕྱག་བྱས་པ། །རང་བྱུང་མཐའ་ཡས་འགྲོ་བའི་རང་བཞིན་ཏེ། །སེམས་
ཅན་སྙིང་པོ་གཅིག་གྱུར་འདིར་བྱོན་ཅིག །ཅེས་བརྗོད་ཅིང་རང་དང་མདན་ད་བསྒོམ
པའི་བླ་མའི་ཐུགས་ཀའི་ཧཱུཾ་ལས་འོད་ཟེར་འཕྲོས། བདེ་སྟོང་དབྱེར་མེད་ཡེ་ཤེས་ཆོས་
སྐུའི་ངང་ལས་གཟུགས་སྐུ་རང་གིས་བསྒོམས་པ་དང་འདྲ་བའི་ཡེ་ཤེས་པ་ལ་རྩ་བརྒྱུད་
ཀྱི་བླ་མ་ཡི་དམ། སངས་རྒྱས་བྱང་སེམས། དཔའ་བོ་མཁའ་འགྲོ། བཀའ་སྡོད་
ཆོས་སྐྱོང་སྲུང་མའི་ཚོགས་དང་བཅས་པའི་དུས་གསུམ་ཕྱོགས་བཅུར་བཞུགས་པའི་
སྐྱབས་གནས་ཐམས་ཅད་སྤྱན་དྲངས་ཏེ། ཨོཾ་གུ་རུ་བུ་དྡྷཱ་བོ་དྷི་སཏྭ་ས་པ་རི་ཝཱ་ར་ཨེ་
བྱེ་ཧི་ཛཧཱུྃ་བཾ་ཧོ༔ཞེས་བརྗོད་ཅིང་ཡེ་ཤེས་པ་རྣམས་དམ་ཚིག་པ་དེ་ཉིད་ལ་ཐིམ་པས།
སྐྱབས་གནས་མ་ལུས་འདུས་པའི་བདག་ཉིད་ཅན་དུ་གྱུར་པར་བསམ། འདི་ཡང་སྡོམ་
འབྱུང་ལས། བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །ཀུན་
གྱི་བྱེད་པོ་བླ་མ་ཡིན། །བླ་མ་དཔལ་ལྡན་ཧེ་རུ་ཀཞེས་གསུངས་པའི་དགོངས་པ་
དང་མཐུན་ཞིང་། མདོར་ན་སྔགས་ཀྱི་སྐབས་འདིར་རང་གི་བླ་མ་དེ་དང་། རྡོ་རྗེ་
འཆང་ངམ་རྡོ་རྗེ་འཛིན་ངོ་བོ་གཅིག་གམ་ཐ་མི་དད་དུ་བལྟ་དགོས་ཏེ། རྒྱུད་ལས། བླ་

142 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
མ་དང་ནི་རྡོ་རྗེ་འཛིན། །ཐ་དད་པར་ནི་མི་བལྟའོ། །ཞེས་གསུངས་པ་ཡིན། འོ་ན་
དེ་ལྟར་བླ་མ་དང་རྡོ་རྗེ་འཆང་གཉིས་དོན་ལ་ངོ་བོ་ཐ་དད་ཡིན་ཀྱང་། རང་གི་བློས་
བཅོས་ནས་མོས་པ་ཙམ་ཡིན་ནམ་སྙམ་ན། སྤྱིར་མོས་པ་ཙམ་དགོས་མོད་ཀྱང་། སྐབས་
འདིར་བསམ་ཚུལ་ནི། བླ་མའི་དོན་གྱི་གནས་ཚུལ་ལ། རྡོ་རྗེ་འཆང་དངོས་རང་
ཡིན་ཀྱང་། རང་ཐ་མལ་པ། རྡོ་རྗེ་འཆང་མངོན་སུམ་དུ་མཐོང་བའི་སྐལ་མེད་རྣམས་
ཀྱི་ངོར། རང་དང་རིགས་མཐུན་པར་ཐ་མལ་པའི་རྣམ་པར་སྤྲུལ་པ་ཙམ་དུ་ཟད་དོ་སྙམ་
དུ་བསམ་དགོས་ཏེ། རྡོ་རྗེ་གུར་ལས། ཐ་མའི་དུས་སུ་གྱུར་པ་ན། །ང་ཉིད་སློབ་
དཔོན་གཟུགས་འཛིན་ཏེ། །དེ་ཚེ་ང་ཡིན་ཤེས་གྱིས་ལ། །དེ་ཚེ་དེ་ལ་མཆོད་པ་གྱིས།།
ཞེས་དང༌། དེའི་འགྲེལ་པ་ལས། སྙིགས་མའི་དུས་སུ་གྱུར་པ་ན། །ང་ཉིད་སློབ་
དཔོན་གཟུགས་སུ་འཛིན། །དེ་བཞིན་བྱིས་པའི་གཟུགས་དང་ནི། །རྣམ་པ་སྣ་ཚོགས་
གཟུགས་ཀྱིས་ནི། །སེམས་ཅན་རྣམས་ཀྱི་དོན་ཡང་བྱེད། །ཅེས་གསུངས་པ་ཡིན་
ནོ༑ ༑མདོར་ན་བླ་མ་དེ་སྐྱོན་ཀུན་ཟད། ཡོན་ཏན་ཀུན་དང་ལྡན་པ། སྐུའི་སྤྲུལ་པ་
དུ་མས་འཇིག་རྟེན་གྱི་ཁམས་ཐམས་ཅད་ཁྱབ་པར་ནུས་པ། འཇིག་རྟེན་གྱི་ཁམས་ཐམས་
ཅད་སྐུ་ཡི་བ་སྤུའི་བུ་ག་རེ་རེའི་ནང་དུའང་ཆུད་པ་སོགས། སྐུ་ཡི་གསང་བ་བསམ་
གྱིས་མི་ཁྱབ་པ་དང་ལྡན་པ་དང་། གསུང་གི་དབྱངས་གཅིག་གིས་ཀྱང་འགྲོ་བ་སོ་སོའི་
རང་རང་གི་སྐད་དུ་ཤར་ཏེ། ཐེ་ཚོམ་ཅིག་ཅར་དུ་སེལ་བར་ནུས་པ་དང༌། ཐུགས་
ཤེས་བྱ་ཇི་ལྟ་བ་ལ་མཉམ་པར་བཞག་བཞིན་པའི་ངང་ནས། ཇི་སྙེད་པའི་ཆོས་ཐམས་
ཅད་ཆགས་ཐོགས་མེད་པར་མངོན་སུམ་དུ་གཟིགས་པ་སོགས་ཀྱི་ཡོན་ཏན་རྣམས་དང་།
ཁྱད་པར་དུ་རང་ཉིད་ལ་སྔར་ཆོས་བསྟན་པ། ད་ལྟ་སྟོན་བཞིན་པ། མ་འོངས་པ་ན་
སྟོན་པར་འགྱུར་བའི་བཀའ་དྲིན་ཆེན་པོ་རྗེས་སུ་དྲན་པའི་སྒོ་ནས་དད་གུས་ཚད་མེད་
པར་བྱེད་པ་ནི། ལམ་རྣམས་རྒྱུད་ལ་སྐྱེ་བའི་སྣ་འདྲེན། འཁོར་ལོས་བསྒྱུར་བའི་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 143
རྒྱལ་པོའི་འཁོར་ལོ་རིན་པོ་ཆེ་ལྟ་བུ་ཡིན། དེ་ལ་བསམ་ནས་བླ་མ་གོང་མ་རྣམས་
ཀྱིས། བོགས་འདོན་ཀུན་གྱི་མཆོག་གྱུར་པ། །བླ་མ་ཡིན་ནོ་རྣལ་འབྱོར་པ། །ཞེས་
པ་དང་། སྒོམ་སྲན་གྱིས་གྲོལ་བར་ཐེ་ཚོམ་ཟ། །མོས་གུས་ཀྱིས་གྲོལ་བར་ཐེ་ཚོམ་
མེད། །ཅེས་པ་ལྟར། མདོར་ན་རང་རེའི་རྒྱུད་ལ་བླ་མ་འདི་ལ་བརྟེན་པའི་དབང་
གིས། སྔར་མ་ཐོས་པའི་ཆོས་འདི་ལྟ་བུ་ཞིག་ཐོས། དོན་འདི་ལྟ་བུ་ཞིག་ཤེས། ཐར་
པ་དང་ཐམས་ཅད་མཁྱེན་པའི་སར་བགྲོད་པའི་ལམ་འདི་ལྟ་བུ་ཞིག་བསྟན། འཁོར་
བ་ངན་སོང་གི་འཇིགས་པ་ལས་སྐྱོབ་པའི་བླང་དོར་ལ་ཕྱིན་ཅི་མ་ལོག་པར་བཙུད་པ་ཡིན་
པས། ཡོན་ཏན་འདི་ཐམས་ཅད་བླ་མ་ཁོ་ནའི་དྲིན་ཡིན་སྙམ་དུ་བསམ། དེར་མ་
ཟད་སྔོན་གྱི་སངས་རྒྱས་རྣམས་ཀྱི་སྤངས་རྟོགས་ཀྱི་ཡོན་ཏན་སོགས་སྔོན་སློབ་པ་ལམ་
གྱི་གནས་སྐབས་སུ། དགེ་བའི་བཤེས་གཉེན་ཚུལ་བཞིན་དུ་བསྟེན་པ་ལས་བྱུང་བས་
སོ་སྙམ་དུ་བསམ་དགོས་ཏེ། ཡོན་ཏན་རིན་པོ་ཆེ་སྡུད་པ་ལས། སློབ་མ་བཟང་པོ་
བླ་མར་གུས་ལྡན་དེ་དག་གིས། །བླ་མ་མཁས་པ་རྣམས་ལ་རྟག་ཏུ་བསྟེན་པར་བྱ། །ཅིའི་
ཕྱིར་ཞེ་ན་མཁས་པའི་ཡོན་ཏན་དེ་ལས་འབྱུང་། །སངས་རྒྱས་ཆོས་རྣམས་དགེ་བའི་
བཤེས་ལ་བརྟེན་ཏོ་ཞེས། །ཡོན་ཏན་ཀུན་གྱི་མཆོག་མངའ་རྒྱལ་བ་དེ་སྐད་གསུང་།།
ཞེས་གསུངས་པ་ལྟ་བུ་དང་། དེ་ལས་གཞན་པའི་མདོ་རྒྱུད་བསྟན་བཅོས། བླ་མ་
གོང་མ་རྣམས་ཀྱི་རྣམ་ཐར་བཞིན་དུ་སློབ་པར་བྱའོ། །དེ་ནས་བསགས་སྦྱང་གི་གནད་
བསྡུས་པའི་ཡན་ལག་བདུན་པ་འབུལ་བ་ནི། ཕྱག་འཚལ་བ་ལ། གང་གི་དྲིན་གྱིས་
བདེ་ཆེན་ཉིད། །ཅེས་སོགས་དང༌། བླ་མའི་སྐུ་ནི་རྡོ་རྗེའི་སྐུ། །ཞེས་སོགས། ལུས་
ཀྱི་ཕྱག་དང༌། ངག་གི་ཕྱག་དང་། ཡིད་ཀྱི་ཕྱག་སོགས་བྱའོ། །དེ་ཡང་མཆོད་པ་
འབུལ་བ་ལ། མགོན་པོ་ཀླུ་སྒྲུབ་ཀྱིས། མཆོད་པ་ཐམས་ཅད་ཡོངས་སྤངས་ནས། །
བླ་མ་མཆོད་པ་ཡང་དག་བརྩམ། །དེ་མཉེས་ལས་ནི་ཀུན་མཁྱེན་གྱི། ། ཡེ་ཤེས་མཆོག་

144 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《བ》
ནི་ཐོབ་པར་འགྱུར། །ཞེས་དང༌། བླ་མ་ལྔ་བཅུ་པ་ལས། རང་གི་དམ་ཚིག་སློབ་
དཔོན་ནི། །སྦྱིན་མིན་བུ་དང་ཆུང་མ་དང༌། །རང་གི་སྲོག་ཀྱང་སྟེར་བྱ་ན། །ལོངས་
སྤྱོད་གཡོ་བས་སྨོས་ཅི་དགོས། །དེ་བཞིན་སངས་རྒྱས་ཐམས་ཅད་ལ། །རྟག་ཏུ་ཕུལ་
བ་ཉིད་དུ་འགྱུར། །དེ་ཕུལ་བསོད་ནམས་ཚོགས་ཡིན་ཏེ། །ཚོགས་ལས་དངོས་
གྲུབ་མཆོག་ཏུ་འགྱུར། །ཞེས་གསུངས་པ་ལྟར། མདོར་ན་འདས་མ་འོངས་ད་ལྟ་
དུས་གསུམ་གྱི་སངས་རྒྱས་ཐམས་ཅད་ལ་བསྐལ་བའི་བར་དུ་མཆོད་པ་ཕུལ་ཀྱང་། སངས་
རྒྱས་རྣམས་ཀྱིས་དངོས་སུ་བཞེས་པའི་ངེས་པ་མེད་ཅིང་། དད་ལྡན་གྱི་སློབ་མས་བླ་
མ་ལ་མཆོད་པའི་ཚེ། རབ་འབྱམས་རྒྱལ་བའི་དཀྱིལ་འཁོར་ཐམས་ཅད་སྤྱན་མ་དྲངས་
པར་ཡང་། རྡོ་རྗེ་སློབ་དཔོན་གྱི་སྐུ་ལ་ཞུགས་ནས། སློབ་མ་དེའི་ཚོགས་རྫོགས་
པའི་སླད་དུ་མཆོད་པ་བཞེས། དེའི་དབང་གིས་སྒྲིབ་པ་དག་ནས་མཆོག་གི་དངོས་གྲུབ་
ཐོབ་པར་འགྱུར་བ་ཡིན་ཏེ། རྡོ་རྗེ་གུར་ལས། འདིར་ནི་དོན་ལྡན་འགའ་ཞིག་ལ།།
ང་ནི་དེ་ཡི་ལུས་ཞུགས་ནས། །སྒྲུབ་པོ་གཞན་ལས་མཆོད་པ་ལེན། །ཞེས་གསུངས་
པ་ལ་དགོངས་ནས། རྗེ་དགེ་འདུན་རྒྱ་མཚོས་ཀྱང་། རྡོ་རྗེ་སློབ་དཔོན་དད་ལྡན་སློབ་
མ་ཡིས། །མཆོད་ཚེ་རབ་འབྱམས་རྒྱལ་བའི་འཁོར་ལོ་ཀུན། །དེ་ཡི་ལུས་ཞུགས་
མཆོད་པ་ལེན་ནོ་ཞེས། །རྡོ་རྗེ་འཆང་གིས་ལན་བརྒྱར་བསྔགས་མཐོང་ནས། །ཞེས་
སོགས་གསུངས་པ་ཡིན་ནོ། ། འོ་ན་མཆོད་པ་དངོས་འབུལ་བ་ལ། ཇི་ལྟར་བྱེད་ཅེ་
ན༑ ཕྱི་བུམ་དབང་དང་འབྲེལ་བའི་མཆོད་པ། ནང་གསང་དབང་དང་འབྲེལ་བའི་
མཆོད་པ། དབང་གསུམ་པ་དང་འབྲེལ་བའི་མཆོད་པ། དབང་བཞི་པ་དང་འབྲེལ་
བའི་མཆོད་པ་རྣམས་སོ། །དང་པོ་འབུལ་བ་ལ། ཡོ་བྱད་དམ་པ་རྫས་ཀྱི་མཆོད་པ།
ལུས་ཀྱི་མཆོད་པ། ངག་གི་མཆོད་པ། ཡིད་ཀྱི་ཏིང་ངེ་འཛིན་གྱི་མཆོད་པ་དང་བཅས་
ནས་བཞི་ལས། ཆུ་གཉིས་སོགས་ཅི་འབྱོར་པའི་མཆོད་པ་བཤམས་པ་དང་པོ་དང་།

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ།
《བ》 145
ལག་པའི་ཕྱག་རྒྱ། ངག་ནས་སྔགས་བརྗོད་པ། སྙིང་ག་ནས་མཆོད་རྫས་ཐོགས་པའི་
མཆོད་ལྷ་སྤྲོས་ཏེ། མཆོད་པའི་འཁོར་གསུམ་བདེ་སྟོང་དབྱེར་མེད་ཀྱི་རྣམ་རོ ལ་དུ་
བལྟས་ནས་འབུལ་བ་ནི། རིམ་པ་ལྟར་ལུས་ངག་ཡིད་གསུམ་གྱི་མཆོད་པ་ཡིན་ལ།
དེ་ཡང་སྤྲོས་པ་ལ་དགའ་ན། ཚིགས་བཅད་སོགས་ཅི་རིགས་བརྗོད་ནས་སྔགས་དང་
བཅས་ཏེ་འབུལ་བ་ཡིན་ལ། བསྡུ་ན་ཐོག་མར་ཨོཾ་ཞེས་པའི་སྐབས་སུ་རང་གི་སྙིང་
ག་ནས་མཆོད་པའི་ལྷ་མོ་ཕྱག་ན་སྐབས་གང་ཡིན་གྱི་མཆོད་རྫས་ཐོགས་པ་ནམ་མཁའ་
གང་བར་སྤྲོས་ནས། ཨོཾ་རཏྣ་གུ་རུ་ས་པ་རི་ཝཱ་ར་ཨགྷཾ་པྲ་ཏི་ཙྪ་ཧཱུཾ་སྭཱཧཱ། ཞེས་པ་ནས།
སྤན་པྲ་ཏི་ཙྪ་ཧཱུཾ་ཞེས་པའི་བར་གྱི་ཆུ་གཉིས་ཉེར་སྤྱོད་ལྔ་། རོལ་མོ་འདོད་ཡོན་ལྔ་
དང་བཅས་པ་རྣམས་ཀྱང་འབུལ། དེ་ནས་རྒྱལ་སྲིད་སྣ་བདུན། བཀྲ་ཤིས་རྟགས་རྫས་
སོགས་ཀྱང་ཚིགས་བཅད་དང་སྔགས་ཅི་རིགས་ཀྱིས་འབུལ། དེ་ལྟ་བུའི་ཕྱི་མཆོད་
ཕུལ་ནས། ཡི་གེ་འབྲུ་གསུམ་གྱིས་སྦྱངས་རྟོགས་སྦར་གསུམ་བྱས་པའི། ནང་མཆོད་
བདེ་བ་ཆེན་པོའི་ཡེ་ཤེས་ནང་གི་ཁམས་དཀར་དམར་དུ་མོས་པའི་སྒོ་ནས་ཕུལ་བས།
ལྗགས་འོད་ཟེར་གྱི་སྦུ་གུས་དྲངས་ཏེ་གསོལ་ནས། སྐུ་ཡི་དཀྱིལ་འཁོར་ལ་བཞུགས་
པའི་རྒྱལ་བ་རྣམས་ཀྱང་བདུད་རྩིས་མཉེས་ཤིང་ཚིམ་པར་བསམ། དབང་གསུམ་པ་
དང་འབྲེལ་བའི་མཆོད་པ་ནི། རང་གི་སྙིང་ག་ནས། རྨེ་ཤ་ཅན་ལ་སོགས་པའི་བུ་
མོ་ཡིད་ཀྱིས་མདུན་དུ་ཕྱུངས་ཏེ་བསངས་སྦྱངས་བསྐྱེད་ནས། ཡུམ་རྡོ་རྗེ་དབྱིངས་ཀྱི་
དབང་ཕྱུག་མ། ལང་ཚོ་དར་ལ་བབས་ཤིང་། ཞི་ཞིང་འཛུམ་པ། དབུ་སྐྲ་གནག་ལ་
ཕྱེད་བཅིངས་སུ་བྱས་པ། ནུ་མ་དང་བྷ་ག་རྒྱས་ཤིང་རྐེད་པ་ཕྲ་བ། ཟུར་མིག་གཡོ་
བ་གཅིག་བླ་མ་ལ་ཕུལ་བས། བླ་མ་ཡབ་ཡུམ་ཕན་ཚུན་འཁྱུད་པ་སོགས་སྙོམས་པར་
འཇུག་པའི་ལས་ལ་གནས་པས། སྤྱི་བོ་ནས་ཁམས་དཀར་པོ་བབས་ཏེ་དགའ་བཞི་
རིམ་གྱིས་སྐྱེས་ནས། ཐུགས་བདེ་བ་ཆེན་པོའི་ཡེ་ཤེས་ཀྱིས་མཉེས་ཤིང་ཚིམ་པར་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
146 《བ
བསམ། དབང་བཞི་པ་དང་འབྲེལ་བའི་མཆོད་པ་ནི། བླ་མ་ཡབ་ཡུམ་དང་། སྐུ་
ལུས་ལ་བཞུགས་པའི་རྒྱལ་བ་རྣམས་ཀྱི་ཐུགས་རྒྱུད་ལ་བདེ་བ་ཆེན་པོའི་ཡེ་ཤེས་སྐྱེས་
པ་དེས། སྟོང་ཉིད་ཡུལ་དུ་བྱས་ཏེ་བདེ་སྟོང་དབྱེར་མེད་ཀྱི་ཡེ་ཤེས་ཀྱི་རྟོགས་པ་གོང་
འཕེལ་དུ་གྱུར་པར་བསམ། དེ་རྗེས། སྡིག་པ་རྣམས་ནི་བཤགས་པར་བྱ། །ཞེས་
སོགས་ཀྱིས་སྡིག་པ་བཤགས་ཤིང༌། དེ་བཞིན་བསོད་ནམས་རྗེས་ཡི་རང་། །ཞེས་
རང་གཞན་སྐྱེ་འཕགས་ཐམས་ཅད་ཀྱི་དགེ་བ་ལ་རྗེས་སུ་ཡི་རང་བའི་དགའ་བ་བསྒོམ།
བདག་གིས་བདེ་འགྲོར་ཡོངས་སུ་བསྔོ་། ཞེས་བླ་མ་མཆོད་པའི་དགེ་བ་རྣམས་བདེ་
འགྲོའི་མཆོག་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པའི་རྒྱུར་བསྔོ་། དཀོན་མཆོག་
གསུམ་ལ་སྐྱབས་སུ་འགྲོ། ཞེས་སངས་རྒྱས་དང་ཆོས་དང་དགེ་འདུན་རྣམས་ལ་སྐྱབས་
སྟོན་པ་པོ་དང༌། ལམ་དངོས་དང་། སྐྱབས་སྒྲུབ་པའི་ཟླ་གྲོགས་སུ་བཅོལ་བའི་སྒོ་
ནས། བློས་ལིངས་བསྐྱར་གྱི་སྐྱབས་འགྲོ་བྱའོ། །སེམས་ཅན་ཐམས་ཅད་བདག་གིས་
སྒྲོལ། །བྱང་ཆུབ་གནས་ལ་འགོད་པར་བགྱི། །ཞེས་རྒྱུ་ལས་ཉོན་གྱི་དབང་གིས་
འབྲས་བུ་འཁོར་བ་དང་ངན་སོང་གི་སྡུག་བསྔལ་གྱིས་མནར་བའི་སེམས་ཅན་རྣམས།
སྡུག་བསྔལ་རྒྱུ་དང་བཅས་པ་ལ་ས་བཏོན་ནས། ཟུང་འཇུག་རྡོ་རྗེ་འཆང་གི་གོ་འཕང་
ལ་འགོད་པར་བྱའོ། །ཞེས་དམ་བཅས། ཡོན་ཏན་རྒྱ་མཚོ་ཁྱེད་རྣམས་ལ། །ཞེས་
སོགས་ཀྱི་སྐབས་སུ་ཡོན་ཏན་རྒྱ་མཚོ་སྟེ། ཡོན་ཏན་གྱི་གྲངས་དང་མཐའ་ལ་སོགས་
པ་ཡེ་ཤེས་ཀྱི་སྤྱན་ལྡན་རྣམས་ཀྱིས་ཀྱང་གཞལ་བར་དཀའ་བའི་མཁྱེན་བརྩེ་ནུས་གསུམ་
དང་ལྡན་པའི་ཚོགས་ཞིང་གཙོ་བོ་བླ་མ་ལ། ཁྱོད་ཉིད་གང་ལ་དགྱེས་པའི་དོན་གྱི་གཙོ་
བོ་སྒྲུབ་པའི་ཕྱིར་དུ་བདག་གི་ལུས་བྲན་དུ་འབུལ་བས། འཁོར་བ་མ་སྟོངས་བར་དུ་
ཐུགས་རྗེའི་བཀའ་འབངས་སུ་བཟུང་དུ་གསོལ། །ཞེས་ལུས་བྲན་དུ་འབུལ། ཡང་
དག་རྫོགས་པའི་སངས་རྒྱས་དང༌། །ཞེས་སོགས་ཀྱི་སྐབས་སུ་རྫོགས་པའི་སངས་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 
_ 147
《བ》 
རྒྱས་དང༌། དེའི་སྲས་བྱང་ཆུབ་སེམས་དཔའ་རྣམས་ཀྱི་བགྲོད་པ་གཅིག་པའི་ལམ་དུ་
གྱུར་པ། སྦྱིན་སོགས་ཕ་རོལ་དུ་ཕྱིན་པ་དྲུག་དང་། དཀར་པོ་དགེ་བའི་ལམ་བཅུ་
ལ་སོགས་པ། ད་ལྟ་ནས་ཡོངས་སུ་རྫོགས་པའི་སངས་རྒྱས་དག་གི་ངོ་བོར་མོས་པའི་
སྒོ་ནས། ཆོས་ལོངས་སྤྲུལ་གསུམ་ཡེ་ཤེས་ལྔ་སོགས་ཚེ་འདི་ཉིད་ལ་ཐོབ་པའི་ཕྱིར་
དུ་བསམ་པ་ཤུགས་དྲག་པོས་ཀུན་ནས་བསླངས་ཏེ། སྦྱོར་བ་དུས་རྒྱུན་ཆད་མེད་པར་
ཉམས་སུ་བླངས་བར་བགྱིའོ་ཞེས་ལམ་ལ་བརྟེན་པར་དམ་བཅས། དེ་ནས་དཀོན་མཆོག་
གསུམ་ལ་བདག་སྐྱབས་མཆི། །ཞེས་སོགས་ཀྱིས་བྱང་སེམས་ཀྱི་སྡོམ་པ་བླངས། སངས་
རྒྱས་བྱང་ཆུབ་སེམས་དཔའ་ཀུན། །ཞེས་སོགས་ཀྱིས་རིག་འཛིན་སྔགས་ཀྱི་སྡོམ་
པ་བཟུང་བའི་ཆོ་ག་རྣམས་བརྗོད་དེ། ཕྱི་ནང་གསང་བ་དེ་ཁོ་ན་ཉིད་ཀྱི་མཎྜལ་རྣམས་
ཀྱང་ཕུལ། བླ་མ་དེ་ཉིད་སྐྱབས་གསུམ་ཀུན་འདུས་པའི་བདག་ཉིད། འཁོར་བ་དང་
ངན་སོང་གི་འཇིགས་པ་ལས་སྒྲོལ་བའི་དེད་དཔོན། འདི་ཕྱིའི་ལེགས་ཚོགས་ཐམས་
ཅད་སྟེར་བའི་ཡིད་བཞིན་གྱི་ནོར་བུ་རིན་པོ་ཆེ་ལྟ་བུར་བསམ་ལ། སྐྱིད་སྡུག་ལེགས་
ཉེས་ཅི་བྱུང་ཡང་ཁྱེད་ཀྱིས་ཤེས་སྙམ་པའི་བློས་ལིངས་སྐྱར་གྱི་དད་པ་རྩེ་གཅིག་པའི་
སྒོ་ནས། སྐྱབས་གསུམ་ཀུན་འདུས་ཀྱི་བདག་ཉིད་བླ་མ་རིན་པོ་ཆེ་ལ་གསོལ་བ་འདེབས་
སོ༑ ༑འདི་ཕྱིའི་རེ་སའི་སྐྱབས་གནས་བླ་མ་རིན་པོ་ཆེ་ལ་གསོལ་བ་འདེབས་སོ། །བདག་
གི་བློ་ལ་དགེ་སེམས་ཁྱད་པར་ཅན་སྐྱེ་བར་བྱིན་གྱིས་བརླབ་ཏུ་གསོལ། བདག་གི་བློ་
ཆོས་སུ་འགྲོ་བར་བྱིན་གྱིས་བརླབ་ཏུ་གསོལ། ཆོས་མ་ཡིན་པའི་རྣམ་རྟོག་སྐད་ཅིག་
ཀྱང་མི་སྐྱེ་བར་བྱིན་གྱིས་བརླབ་ཏུ་གསོལ། ཆོས་སྒྲུབ་པའི་ཕྱི་ནང་གི་བར་ཆད་ཐམས་
ཅད་ཞི་བར་བྱིན་གྱིས་བརླབ་ཏུ་གསོལ། ཆོས་སྒྲུབ་པའི་མཐུན་རྐྱེན་ཐམས་ཅད་འབད་
མེད་དུ་འགྲུབ་པར་བྱིན་གྱིས་བརླབ་ཏུ་གསོལ། ཁྱད་པར་དུ་ཡང་དབེན་པ་གསུམ་དང་།
བདེན་པ་གཉིས་སོགས་རྫོགས་རིམ་གྱི་རྟོགས་པ་ཁྱད་པར་ཅན་ཚེ་འདི་ཉིད་ལ་མྱུར་དུ་

148 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
རྒྱུད་ལ་སྐྱེ་བར་བྱིན་གྱིས་བརླབ་ཏུ་གསོལ། ཞེས་སོགས་གསོལ་བ་དྲག་ཏུ་བཏབ་
པས། བླ་མའི་སྤྱི་བོར་ཨོཾ་དཀར་པོ། དེ་ལས་བདུད་རྩི་འོད་ཟེར་དང་བཅས་པ་དཀར་
པོའི་ཚོགས་དཔག་ཏུ་མེད་པ་བྱུང་སྟེ། རང་གི་དཔྲལ་བ་ནས་ཞུགས་སྐུ་ཡི་བྱིན་རླབས་
ཀྱི་ངོ་བོ་བདུད་རྩི་འོད་ཟེར་དང་བཅས་པས་ལུས་ཀྱི་ནང་ཐམས་ཅད་གང་། ལུས་ཀྱི་
སྒོ་ནས་བསགས་པའི་སྡིག་སྒྲིབ་ཐམས་ཅད་བྱང་ཞིང་དག ། བླ་མའི་སྐུ་ཡི་བྱིན་རླབས་
ཞུགས། ལམ་བསྐྱེད་རིམ་སྒོམ་པ་ལ་དབང་བར་བྱས། འབྲས་བུ་སྤྲུལ་སྐུ་འགྲུབ་
པའི་ནུས་པ་བཞག་བྱུང་སྙམ་དུ་བསམ། དེ་བཞིན་དུ་མགྲིན་པའི་ཨཱལས་གསུང་གི་
བྱིན་རླབས་ཐམས་ཅད་འོད་ཟེར་དང་བདུད་རྩི་དམར་པོའི་རྣམ་པར་བྱུང༌། མགྲིན་པ་
ལོངས་སྤྱོད་ཀྱི་འཁོར་ལོའི་རྩ་འཁོར་སོགས་བདུད་རྩི་དམར་པོས་གང༌། ངག་གི་སྒོ་
ནས་བསགས་པའི་སྡིག་སྒྲིབ་ཐམས་ཅད་དག །གསང་བའི་དབང་ཐོབ། ལམ་རྩ་རླུང་
ཐིག་ལེ་སོགས་སྒོམ་པ་ལ་དབང་། འབྲས་བུ་ལོངས་སྐུ་འགྲུབ་པའི་ནུས་པ་ཁྱད་པར་
ཅན་རྒྱུད་ལ་བཞག་པའི་མོས་པ་བྱེད། སྙིང་གའི་ཧཱུྃ་ཡིག་ལས། ཐུགས་ཀྱི་བྱིན་རླབས་
ཐམས་ཅད་འོད་ཟེར་དང་བདུད་རྩི་སྔོན་པོའི་རྣམ་པར་བྱུང༌། རང་གི་སྙིང་གར་ཞུགས།
སྙིང་ག་ཆོས་ཀྱི་འཁོར་ལོའི་རྩ་འདབ་སོགས་བདུད་རྩི་འོད་ཟེར་དང་བཅས་པས་གང་།
ཡིད་ཀྱི་སྒོ་ནས་བསགས་པའི་སྡིག་སྒྲིབ་དག །ཤེས་རབ་ཡེ་ཤེས་ཀྱི་དབང་ཐོབ། འོད་
གསལ་གྱི་རྫོགས་རིམ་སྒོམ་པ་ལ་དབང་བར་བྱས། འབྲས་བུ་ཆོས་སྐུ་འགྲུབ་པའི་
ནུས་པ་བཞག་བྱུང་སྙམ་དུ་བསམ། ཡང་བླ་མའི་གནས་གསུམ་གྱི་ཡི་གེ་གསུམ་ལས་
འོད་ཟེར་དཀར་དམར་མཐིང་གསུམ་ཅིག་ཅར་དུ་བྱུང་། རང་གི་གནས་གསུམ་དུ་ཅིག་
ཅར་དུ་ཐིམ་པ་ལས། སྒོ་གསུམ་ཐུན་མོང་གི་སྡིག་སྒྲིབ་སྦྱངས། བླ་མའི་སྐུ་གསུང་
ཐུགས་ཐུན་མོང་གི་བྱིན་རླབས་ཞུགས། དབང་བཞི་པ་ཚིག་དབང་རིན་པོ་ཆེ་ཐོབ། ལམ་
བདེན་གཉིས་དབྱེར་མེད་ཀྱི་རྫོགས་རི མ་སྒོམ་པ་ལ་དབང་བར་བྱས། འབྲས་བུ་ཟུང་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 149
《བ》
འཇུག་རྡོ་རྗེ་འཆང་འགྲུབ་པའི་ནུས་པ་བཞག་པའི་མོས་པ་བྱེད། བླ་མའི་མཐའ་སྐོར་
གྱི་འཇའ་འོད་གུར་ཁྱིམ། འོག་གི་སེང་ཁྲི་དང་བཅས་པ་བླ་མ་ལ་ཐིམ་ཞིང་། བཛྲ་
ས་མཱ་ཛཿཞེས་རྡོ་རྗེ་བསྡུ་བའི་ཕྱག་རྒྱ་དང་བཅས་ནས་བརྗོད་པས། བླ་མ་རང་གི་སྤྱི་
བོར་བྱོན་ཏེ། རང་དང་བལྟ་ཕྱོགས་མཐུན་པར་རང་གི་སྤྱི་བོ་ནས་ཞུགས་ཏེ་རང་ཉིད་
ལ་ཐིམ་པས། བླ་མའི་སྐུ་གསུང་ཐུགས་དང་རང་གི་ལུས་ངག་ཡིད་གསུམ་དབྱེར་
མེད་དུ་མོས་པར་བྱ་བ་ཡིན་ནོ། །བླ་མ་དང་རང་སེམས་ཡི་དམ་རྣམས་དབྱེར་མེད་
དུ་བྱེད་ཚུལ་ཐུན་མོང་མ་ཡིན་པ་ཞིག་ཡོད་པ་ཞལ་གྱི་གདམས་པ་ལས་ཤེས་དགོས་པ་
ཡོད། བཞི་པ་ལ། གནས་གང་དུ་བསྒོམ་པ། ལུས་ཀྱི་སྤྱོད་ལམ་སོགས་ཇི་ལྟར་བྱ་
བ་དང་། རླུང་དགུ་ཕྲུགས་སུ་བསལ་ནས་རྩ་ལམ་སྦྱོང་ཚུལ་དངོས་བཤད་པའོ། །ཐོག་
མར་གནས་གང་དུ་བསྒོམ་པ། ལུས་ཀྱི་སྤྱོད་ལམ་ཇི་ལྟར་བྱེད་པ། རྩ་ལམ་སྦྱོང་བ་
རྣམས་བཤད་ན་འདི་ལྟར་ཡིན་ཏེ། གནས་ནི་ནད་མི་སྐྱེད་པའི་ས་བཟང་བ། གཅན་
གཟན་དགྲ་གདོན་སོགས་ཀྱིས་འཚེ་བ་མེད་ཅིང་། གྲོང་ལས་རྒྱང་གྲགས་སོགས་ཀྱིས་
འཕགས་པའི་དགོན་པའི་གནས་སམ། སྐྱེད་མོས་ཚལ་ལ་སོགས་པར། ཉིན་པར་
སྐྱེ་པོ་མང་པོའི་རྒྱུ་འགྲུལ་མེད་ཅིང་། སེམས་ཕྱི་རོལ་དུ་གཡེང་བའི་རྐྱེན་སྒྲ་ལ་སོགས་
པ་ཆུང་བ། མདོར་ན་རྣལ་འབྱོར་སྒྲུབ་པའི་གེགས་མེད་ཅིང་། ཡིད་དུ་འོང་བ་ཉམས་
དགའ་བ་ལ་སོགས་པར། འདོད་པའི་ཡོན་ཏན་ལྔ་སོགས་སྤངས་པའི་དཀའ་ཐུབ་ཀྱིས་
ལུས་གདུང་བ་མེད་པར། འདོད་ཡོན་གྱི་རང་བཞིན་ཤེས་པའི་སྒོ་ནས་ལོངས་སྤྱད་
པས་སྔགས་ཀྱི་དངོས་གྲུབ་ཀྱི་གཙོ་བོ་འགྲུབ་པར་འགྱུར་ཏེ། རྡོ་རྗེ་ཕྲེང་བ་ལས། སྐྱེ་
བོས་དབེན་པའི་ལྷ་ཡི་གནས། །སྒྲ་ཡི་མཚན་མ་རྣམས་དང་བྲལ། ། སྐྱེ་བོའི་ཚོགས་
ནི་མེད་པ་དང༌། གེགས་མེད་སྐལ་བཟང་ཉམས་དགའ་བར། །སྐྱེད་མོས་ཚལ་ཞེས་
བདེ་བ་ཆེ། །འདོད་པ་ལྔ་ལ་ལོངས་སྤྱོད་པས། །སྔགས་ཀྱི་གཙོ་བོ་འགྲུབ་པར་འགྱུར།།

150 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ཞེས་རྣལ་འབྱོར་སྒོམ་པའི་གེགས་དང་བྲལ་བའི་གནས་སུ་འབོལ་ལ་སོགས་པ་ཤིན་
ཏུ་བདེ་བའི་སྟན་ལ། རྐང་པ་སྐྱིལ་ཀྲུང་ཡོངས་རྫོགས་སམ་ཕྱེད་སྐྱིལ། སྒལ་ཚིགས་
པ་མདའ་ལྟར་བསྲངས། མགྲིན་པ་ཅུང་ཟད་གུག་སྟེ་མིག་གཉིས་སྣ་ཡི་རྩེ་མོར་གཏད་
སྟེང་གི་སྣ་དང་ལྟེ་བ་གཉིས་ཐད་དྲང་དུ་བྱས། དཔུང་པ་གཡས་གཡོན་མཐོ་དམན་
མེད་པར་མཉམ་པར་གཞག་ཅིང་། ལྕེ་རྩེ་རྐན་ལ་སྦྱར། སོ་དང་མཆུ་གཉིས་རང་
བབས་སུ་བཞག །དབུགས་ཕྱིར་རྒྱུ་བ་དང་ནང་དུ་རྔུབ་པ་གཉིས། ཚ་ངར་ཅན་སོགས་
མི་བྱེད་པར་དལ་བུར་གཏོང་ཞིང་། རྩོལ་བ་དྲག་པོ་མི་བྱེད་པར་དབུགས་འབྱུང་རྔུབ་
གཞི་ལ་ཇི་ལྟར་ཡོད་པའི་རང་བབས་སུ་བཞག །ལག་པ་གཉིས་ལྟེ་འོག་ཏུ་མཉམ་
གཞག་མཐེ་པོང་གི་ རྩེ་རེག་པར་བྱས། དེ་ལྟ་བུའི་སྤྱོད་ལམ་དང་ལྡན་པའི་སྒོ་ནས།
འོག་གི་ལམ་རྣམས་སྒོམ་དགོས་ཏེ། རྒྱུད་རྡོ་རྗེ་ཕྲེང་བ་ལས། སྤྱོད་ལམ་བདེ་བ་
ཆེན་པོར་གནས། །གང་གི་དངོས་གྲུབ་མཆོག་ཏུ་གྱུར། ཞེས་པ་དང༌། སྒྲུབ་པོ་
བདེ་བའི་སྟན་གནས་ནས། །མིག་གཉིས་སྣ་རྩེར་གཏད་བྱས་ལ། །སྣ་ནི་ལྟེ་བའི་
ཚད་དུ་བཞག །ཕྲག་གོང་མཉམ་ལ་ལྕེ་རྐན་སྦྱར། །སོ་དང་མཆུ་ནི་བདེ་བར་བཞག།
དབུགས་ཀྱི་འབྱུང་རྔུབ་གློད་ནས་ནི། །ཅུང་ཟད་ཅུང་ཟད་རྩོལ་བྲལ་བའི། །ཇི་ལྟ་བ་
བཞིན་འབྱུང་རྔུབ་ནི། །སེམས་དཔའི་སྐྱིལ་ཀྲུང་ལེགས་གནས་པ། །དེ་ལྟར་སྤྱོད་
ལམ་དང་ལྡན་པས། །ཞེས་གསུངས་ཤིང༌། །རྣལ་འབྱོར་བཞིའི་རིམ་པ་ཉིད་ལས་
ཀྱང་། བླ་མ་ལ་གུས་དམ་ཚིག་ལྡན། །སྙིང་རྗེས་སེམས་ཅན་དོན་སེམས་པའི། །སྒྲུབ་
པོ་དབེན་པའི་གནས་སུ་ནི། །དངོས་གྲུབ་དམ་པ་སྒྲུབ་པར་བྱ། །ཞེས་གསུངས་པ་
ལྟར། རང་གི་ཡིད་དང་མཐུན་པའི་གནས་སུ་ཤིན་ཏུ་བདེ་བའི་སྟན་ལ་ལུས་དྲང་པོར་
བསྲངས། བསྐྱེད་རིམ་ཉེར་བསྡུ་བྱས་རྗེས་ཡིན་ན་རྡོ་རྗེ་འཇིགས་བྱེད་ཞལ་གཅིག་
ཕྱག་གཉིས་པ་ཡུམ་བཅས་སུ་བསྒོམ། ཉེར་བསྡུ་མ་བྱས་ན་རང་ཉིད་གཙོ་བོར་གསལ་

《བ》 
.. དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 
- - --- 151
བཞིན་པའི་ངང་ནས། ཐོག་མར་ལུས་གནས་སྦྱངས་བར་བྱ། །ལུས་སྦྱངས་པས་ནི་
རྩ་དང་རླུང་། །ལེགས་པར་དག་པ་ཉིད་དུ་འགྱུར། །སྤྲོས་པ་ཐམས་ཅད་སྤངས་ནས་
ནི༑ ༑མཉམ་པར་གཞག་པས་དངོས་གྲུབ་ཐོབ། །ཅེས་གསུངས་པ་ལྟར། ཡན་
ལག་དྲུག་སྦྱོང་གི་རྣལ་འབྱོར་རྒྱས་པར་མ་གྲུབ་ན། ནཱ་རོ་ཆོས་དྲུག་གི་སྐོར་ནས་བཤད་
པ་ལྟར་ཡན་ལག་ལྔ་སྦྱོངས་སམ། དེ་གཉིས་གང་ཡང་མ་གྲུབ་ན། རླུང་དགུ་ཕྲུགས་
སུ་བསལ་བའི་དགང་གཞིལ་བྱས་ལ། དེ་ཡང་འདི་ལྟར་ཡིན་ཏེ། རང་ལྷར་གསལ་
བའི་ལུས་ཀྱི་ནང་ཕྲུ་མ་རློན་པ་ཕུས་བཏབ་པ་བཞིན་དུ་སྟོང་སང་ངེ་བ་ཞིག་ཏུ་བསྒོམ།
ལུས་ཀྱི་མདུན་རྒྱབ་གཉིས་བྱེད་ན་ཅུང་ཞིག་རྒྱབ་གཞུང་ལ་ཉེ་ཞིང་། གཡས་གཡོན་
གཉིས་ཀྱི་དབང་དུ་བྱས་ན་དབུས་དྲང་ཐད་དུ་རྩ་རོ་རྐྱང་དབུ་མ་གསུམ་ལུས་ཀྱི་གཞུང་
ཤིང་གི་ཚུལ་དུ་བྱས་ལ། དབུ་མའི་ཡར་སྣེ་ཐོད་པའི་འོག་ནས་གུག་སྟེ། སྨིན་མཚམས་
ཀྱི་དབུས་དྲང་ཐད་དང་། དེའི་གཡས་གཡོན་དུ་རོ་རྐྱང་གཉིས་ཀྱི་ཡར་སྣེ་སྣ་བུག་
གི་རུས་པའི་བུག་པ་དང་ཁ་ད་ཆད་དུ་ཡོད་པར་བསྒོམ། རྩ་གསུམ་གའི་མར་སྣེ་ལྟེ་
འོག་གསུམ་མདོ་ཙམ་དུ་ཡོད་པར་བྱས་ལ། ཐོག་མར་རྐྱང་མའི་མར་སྣེ་རོ་མའི་མར་
སྣའི་ནང་དུ་བཅུག་སྟེ། སྣ་བུག་གཡོན་པ་ནས་རླུང་རྡུབ་རྐྱང་མའི་ནང་གང་རིམ་གྱིས་
རོ་མའི་ནང་དུ་ཞུགས། རོ་མའི་ནང་ནས་ཕྱིར་བུས་པས་སྣ་བུག་གཡས་པ་ནས་ཐོན་
པར་བསམ། དེ་བཞིན་དུ་རྐྱང་མ་ནས་སྔར་བཞིན་ལན་གཉིས་རྡུབས་ཏེ། རོ་མའི་
ནང་ལ་ཡར་བརྒྱུད་སྣ་བུག་གཡས་པ་ནས་བུས་པས། རོ་མའི་ནང་གི་རྩ་ཡི་སྐྱོན་ཐམས་
ཅད་བསལ་ཏེ། རོ ་མ་སྣུམ་ཕྲོམ་མེ་བ་ཞིག་ཏུ་བསམ། ཡང་རོ་མའི་མར་སྣ་རྐྱང་
མའི་མར་སྣའི་ནང་དུ་བཙུད་དེ། སྣ་བུག་གཡས་པ་ནས་རླུང་རྡུབས་རོ་མའི་ནང་ནས་
བརྒྱུད་དེ། རྐྱང་མའི་ནང་དུ་ཡར་ཞུགས། སྣ་བུག་གཡོན་པ་ནས་ཕྱིར་འབུད་ཐེངས་
གསུམ་བྱས་པས། རྐྱང་མའི་ནང་གི་སྐྱོན་ཐམས་ཅད་སྦྱངས་ནས་རྐྱང་མ་སྣུམ་ཕྲོམ་

152 ____ _ རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《བ》
མེ་བ་ཞིག་ཏུ་གྱུར་པར་བསམ། དེ་ནས་རོ་རྐྱང་གཉིས་ཀའི་མར་སྣེ་དབུ་མའི་མར་
སྣེའི་ནང་དུ་ཡི་གེ་ཆའི་དབྱིབས་ཅན་དུ་བཙུད་དེ། སྣ་བུག་གཉིས་ཀ་ནས་རླུང་རྡུབས་
ཏེ༑ རོ་རྐྱང་གཉིས་ཀའི་ནང་གང་། རིམ་གྱིས་བརྒྱུད་དེ་དབུ་མའི་ནང་ལ་ཞུགས།
དབུ་མའི་ནང་གི་རླུང་དེ་རྣམས་སྣ་བུག་གཉིས་ཀ་ནས་ཕྱིར་བུས། དེ་བཞིན་དུ་སྔར་
ལྟར་སྣ་བུག་གཉིས་ཀ་ནས་རྡུབ་པ་དང་། ཕྱིར་འབུད་པ་རྣམས་བྱས་པས། དབུ་མ་
དེ་ཕྱི་བལྟས་ནང་གསལ་བ། ནང་བལྟས་ཕྱི་གསལ་བའི་སྣུམ་ཕྲོམ་མེ་བ་ཞིག་ཏུ་གྱུར་
པར་བསམ། དེ་ལྟར་བྱས་པའི་དགོས་པ་ནི། སེམས་ཕྱི་རོལ་ལ་གཡེང་བ་བཟློག་
ཅིང་། རྩ་གསུམ་ལས་རུང་དུ་འགྱུར་བའི་དགོས་པ་ཡོད་དོ། །དེ་ནས་རྩ་ལམ་སྦྱོང་
བ་དངོས་གཞི་ནི། ནུ་མ་གཉིས་ཀྱི་དབུས་དྲང་ཐད་ནས་རྒྱབ་གཞུང་དུ་ཅུང་ཟད་ཉེ་བའི་
སར། རོ་རྐྱང་གཉིས་ཀྱིས་དབུ་མ་ལ་ལན་གསུམ་དུ་འཁྱུད་པས་མདུད་པ་ཟུང་དུ་བསྡེབས་
ན་གསུམ་ཡོད་པའི། མདུད་པ་གང་དུ་ཡོད་པའི་ཐད་དེ་ནས་སྙིང་གའི་ཕྱོགས་བཞིར་
རྩ་འདབ་བཞི་གྱེས། དེ་ལས་གཉིས་གཉིས་གྱེས་པ་བརྒྱད། ཁ་དོག་དཀར་པོ། ཕྱི་
དབྱིབས་ཟླུམ་པོའི་རྣམ་པ་ཁ་འོག་ཏུ་ཕྱོགས་པ། མགྲིན་པའི་ཐད་དུ་རོ་རྐྱང་གཉིས་
ཀྱིས་དབུ་མ་ལ་ལུ་གུ་རྒྱུད་ལྟར་དུ་འཁྱུད་པའི་མདུད་མཚམས་ནས་ཕྱོགས་བཞིར་རྩ་
འདབ་རེ་རེ་གྱེས། དེ་ལས་གཉིས་གཉིས་གྱེས་པ་བརྒྱད། དེ་ལས་གཉིས་གཉིས་
གྱེས་པ་བཅུ་དྲུག ། ཁ་དོག་དམར་པོ། ཕྱི་དབྱིབས་ཟླུམ་པོ། རྩ་འདབ་རྣམས་ཁ་གྱེན་
དུ་ཕྱོགས་པའི་རྣམ་པ་ཅན། དེ་ནས་སྤྱི་བོ་བདེ་ཆེན་གྱི་འཁོར་ལོ། རྩ་མདུད་ཡོད་
པའི་ཐད་ནས་ཕྱོགས་བཞིར་རྩ་འདབ་རེ་རེ། དེ་ལས་གཉིས་གཉིས་གྱེས་པ་བརྒྱད།
དེ་ལས་གཉིས་གཉིས་གྱེས་པ་བཅུ་དྲུག །དེ་ལས་གཉིས་གཉིས་གྱེས་པ་སུམ་ཅུ་རྩ་
གཉིས། ཁ་དོག་སྣ་ཚོགས་པའི་རྣམ་པ་ཁྲ་ཆོལ་ལེ་བ། ཕྱི་དབྱིབས་གྲུ་གསུམ། ཁ་
འོག་ཏུ་ཕྱོགས་པའི་རྣམ་པར་བསྒོམ། ལྟེ་བ་སྤྲུལ་པའི་འཁོར་ལོར་དབུ་མ་རྩ་མདུད་

《བ》 དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 153
ཀྱིས་བསྡམས་པའི་ཕྱོགས་བཞིར་འདབ་མ་རེ་རེ་སྟེ་བཞི། དེ་ལས་གཉིས་གཉིས་གྱེས་
པ་བརྒྱད། དེ་ལས་གཉིས་གཉིས་གྱེས་པ་བཅུ་དྲུག །དེ་ལས་གཉིས་གཉིས་གྱེས་པ་
སུམ་ཅུ་རྩ་གཉིས། དེ་ལས་གཉིས་གཉིས་གྱེས་པ་དྲུག་ཅུ་རྩ་བཞིའོ། །ཁ་དོག་དམར་
པོ༑ ཕྱི་དབྱིབས་གྲུ་གསུམ་ཁ་གྱེན་དུ་ཕྱོགས་པའི་རྣམ་པ་ཅན། གསང་གནས་བདེ་
སྐྱོང་གི་འཁོར་ལོར་རྩ་འདབ་སུམ་ཅུ་སོ་གཉིས་པ། སྤྱི་བོ་བདེ་ཆེན་གྱི་འཁོར་ལོའི་
རྩ་འདབ་དང་འདྲ་བ། ནོར་བུའི་དབུས་སུ་རྩ་འདབ་བརྒྱད་པ། སྙིང་གའི་རྩ་འདབ་
དང་འདྲ་བ་འདི་གཉིས་ཀྱང་ཐབས་ཤེས་སུ་ཕྱོགས་པ་ཡིན་ནོ། །རྩ་རོ་རྐྱང་དབུ་མ་གསུམ་
ཕྲ་སྦོམ་གྲོ་སོག་འབྲིང་པོའི་ཚད་ཙམ། དབུ་མ་ཕྱི་སྔོ་ལ་ནང་དམར་བ། རོ་མ་དམར་
པོ༑ གཡོན་གྱི་རྐྱང་མ་དཀར་པོ། ཁྱད་པར་དུ་དབུ་མ་དྲང་ཞིང་ལྡེམ་པ་ཆུ་ཤིང་ལྟ་
བུ་གསལ་བ་ཏིལ་མར་ལྟ་བུ། དབུ་མ་གང་བའི་ཚུལ་དང༌། རོ་རྐྱང་གཉིས་ཞར་
བའི་ཚུལ་དུ་རྟེན་འབྲེལ་གྱི་དབང་གིས་བསྒོམ་པ་ཡིན། རྩ་འདབ་རྣམས་ཀྱི་ཕྲ་སྦོམ་
ནི་འཇག་མ་འབྲིང་པོའི་ཚད་ཙམ། རྩ་འདབ་རྣམས་ཀྱི་རོ་རྐྱང་གིས་དབུ་མ་ལ་འཁྱུད་
ནས་ཡོད་པའི་མདུད་པ་ཕུག་སྟེ། རྩ་བ་དབུ་མ་ལ་ཟུག་པར་བསྒོམ། དེ་ནས་སྙིང་
གའི་རྩ་འཁོར་གྱི་དབུས་སུ། བླ་མ་རང་སེམས་ཡི་དམ་ཐམས་ཅད་ངོ་བོར་དབྱེར་མི་
ཕྱེད་པའི་ཐིག་ལེ་ཁ་དོག་སྔོན་པོ། དབྱིབས་སྲན་མ་ལྟ་བུ་ཟླུམ་པོ་འོད་འཚེར་བ་ཞིག་
ལ་རང་གི་སེམས་ཞུགས་པ་བཞིན་དུ་བྱས་ནས་བཟུང་སྟེ། དེས་དྷཱ་ཏིའི་ནང་ནས་ཡར་
བལྟས་པས། མགྲིན་པའི་རྩ་འཁོར་མཐོང་བའི་རྐྱེན་གྱིས་དྷ '' འོ་ནང་ནས་ཡར་ཧྲིལ་
ཧྲིལ་འགྲིལ་ཏེ། མགྲིན་པའི་ཐད་ཀྱི་དྷཱ 'ཏི འི་ནང་དུ་སླེ བས་པ་ན། དེ་ལ་སེམས་
ཅུང་ཟད་བཟུང་ནས། མགྲིན་པའི་རྩ་འདབ་རྣམས་ལ་ཕར་སིང་ཚུར་སིང་དུ་བལྟས་
པས། མཛོད་ཕུག་སྟོང་པ་གཅིག་ནས་གཅིག་ཏུ་བལྟ་བ་བཞིན་དུ་རྩ་འདབ་རྣམས་ཀྱི་
རྩ་བ་ནས་རྩེ་མོའི་བར་བུག་པ་ཧ་རེ་ཡོད་པར་མཐོང་བར་བསྒོམ། ཐིག་ལེ་ལས་འོད་

154 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ཟེར་ཉི་མའི་ཟེར་ལྟ་བུ་འཕྲོས་ཏེ་རྩ་འདབ་རྣམས་ཀྱི་ནང་ལ་སོང་བས། རྩ་ཆད་པ་རྣམས་
འཐུད། རེངས་པ་རྣམས་མཉེན་པོར་བྱས། གུམ་པ་རྣམས་བརྐྱང་། ཞོར་བ་རྣམས་
བསངས། སྔར་ལྟར་སྤྱི་བོ་བདེ་ཆེན་གྱི་འཁོར་ལོར་ཕྱིན་ཏེ། མགྲིན་པ་ལོངས་སྤྱོད་
ཀྱི་འཁོར་ལོ་ཇི་ལྟ་བ་བཞིན་དུ་བྱེད། དེ་ནས་དྷཱ་ཏིའི་ཡར་སྣེ་མཐོང་བས་རྐྱེན་བྱས་
ཏེ༑ དྷཱ་ཏིའི་ཡར་སྣེར་ཕྱིན་ནས་མཁར་མཐོན་པོའི་སྒོ་ཆུང་ནས་ཕྱི་རོལ་དུ་བལྟ་བ་
བཞིན་དུ། རང་ཉིད་འཇིགས་བྱེད་དུ་གསལ་བའི་སྐུ་མདོག་ཕྱག་མཚན། ཞལ་ཕྱག་
སོགས་གསལ་བར་མཐོང་བར་བསྒོམ། དེ་ནས་སླར་ཡང་དྷཱ་ཏིའི་ནང་དུ་ཚུར་ལོག་
སྟེ༑ སྤྱི་བོ་བདེ་ཆེན་གྱི་འཁོར་ལོ། །མགྲིན་པ་ལོངས་སྤྱོད་ཀྱི་འཁོར་ལོ། །སྙིང་ག་
ཆོས་ཀྱི་འཁོར་ལོ། ། ལྟེ་བ་སྤྲུལ་པའི་འཁོར་ལོ། །གསང་གནས་བདེ་སྐྱོང་གི་འཁོར་
ལོ༑ ༑ནོར་བུའི་དབུས་ཀྱི་རྩ་འདབ་དགའ་བ་འཁྱིལ་པ་རྣམས་སུ་ཕྱིན་ཏེ། སྔར་མགྲིན་
པ་ལོངས་སྤྱོད་ཀྱི་འཁོར་ལོར་བཤད་པ་བཞིན་དུ་རྩ་འདབ་ཀྱི་ནང་ལ་བལྟ་བ་སོགས་བྱེད་
པ་ཡིན་ནོ། །དེ་ལྟ་བུའི་ཞག་ཁ་ཡར་རྩ་ལམ་སྦྱོང་བའི་དམིགས་པ་བྱེད་པ་འདི། དུས་
འཁོར་ནས་བཤད་པའི་སོར་སྡུད་ཀྱི་དོད་ཐུབ་ཡིན་གསུང་། དངོས་གཞི་ལ། སྔགས་
ཀྱི་རྣལ་འབྱོར་བཤད་པ། དམ་ཚིག་གི་རྣལ་འབྱོར་བཤད་པ། དབྱིབས་ཀྱི་རྣལ་འབྱོར་
བཤད་པ། རྣམ་དག་ཡེ་ཤེས་ཀྱི་རྣལ་འབྱོར་བཤད་པ་དང་བཅས་བཞི་ཡོད་དེ། རྣལ་
འབྱོར་བཞིའི་རིམ་པ་ལས། དབྱིབས་དང་སྔགས་དང་དམ་ཚིག་དང་། །རྣམ་དག་
ཡེ་ཤེས་ཞེས་བྱ་བས། །སྲིད་པའི་འཆིང་བ་ལས་གྲོལ་འགྱུར། ཞེས་གསུངས་པ་
ཡིན། དང་པོ་སྔགས་ཀྱི་རྣལ་འབྱོར་བཤད་པ་ལ་ཐོག་མར་ལྟེ་བའི་རྗེས་གཞིག་གི་སྡུད་
རིམ་སྒོམ་པ། མཐར་སྙིང་གར་གཞོལ་ཏེ་གནད་དུ་བསྣུན་ནས་སྒོམ་པའོ། །དེ་ཡང་
གནད་བཞི་ཚང་དགོས་ཏེ། རྒྱུད་རྡོ་རྗེ་ཕྲེང་བ་ལས། ལུས་དང་དུས་དང་ཡུལ་རླུང་
གི ༑གནད་ནི་རྣམ་པ་བཞིར་ཤེས་བྱ། །ཞེས་གསུངས་པ་ཡིན་པས། ལུས་ཀྱི་གནད་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། .. 155
《བ》
ནི་སྔར་བཤད་ཟིན། དུས་ཀྱི་གནད་ནི་སྤྱིར་རྒྱུན་གཏན་དང༌། ཁྱད་པར་ཐོ་རངས་
རིག་པ་དྭངས་པའི་དུས་དང༌། ཕྱི་དྲོ་མེ་རླུང་རྒྱུ་བའི་དུས་སུ་བསྒོམ་ན་སྟོབས་ཆེ་བ་
སོ
ཡིན་གསུང་། ཡུལ་གྱི་གནད་ནི་སྤྱིར་དྷཱ་ཏིའི་ནང་རང་དུ་དམིགས་པ་གཏོད་པ་གལ་
ཆེ་ཞིང་། ཁྱད་པར་དུ་སྐབས་འདིར་ལྟ་བའི་རྩ་འཁོར་གྱི་དབུས་ཀྱི་དྷ ་ཏིའི་ནང་དུ་
དམིགས་པ་གཏོད་དགོས་ཏེ། དེའི་རྒྱུ་མཚན། ཞབས་ནི་འཕོ་བ་བཅུ་དྲུག་སྟེ། ཞེས་
དག་པ་བཤད་པའི་སྐབས་སུ་ནང་ལ་སྦྱར་ན། ལྟེ་བའི་རྩ་འདབ་དྲུག་ཅུ་རེ་བཞི་ལ་རིམ་
པ་ལྔ་ཡོད་པས། རིམ་པ་གསུམ་པར་རྩ་འདབ་བཅུ་དྲུག་ཡོད་པའི་མཚམས་ཀྱི་རྩ་འདབ་
བཞི་མ་གཏོགས། རྩ་འདབ་བཅུ་གཉིས་ཀྱི་ནང་ནས་རྩ་འདབ་གཅིག་ནས་གཅིག་ཏུ་
འཕོ་བའི་རླུང་གི་འཕོ་བ་བཅུ་གཉིས་དེ་སྡུད་པར་བྱེད། ས་ཆུ་མེ་རླུང་གི་རླུང་བཞི་རྣམ་
པར་དག་པའི་ལྡོག་ཆ་བཅུ་དྲུག་ཞབས་བཅུ་དྲུག་ཏུ་ཤར་བ་ཡིན་ཞེས་གསུངས་པའི་རྒྱུ་
མཚན་གྱིས་ཡིན། ལྟེ་བའི་རྗེས་གཞིག་བསྒོམ་པ་དངོས་ལ། ལས་དང་པོ་པ་ལ་
ཕན་པའི་ཕྱིར་མདོར་བསྡུས་ཏེ་བཤད་ན། དེ་ཡང་རྣལ་འབྱོར་བཞིའི་དེ་ཁོ་ན་ཉིད་ལས།
མཁའ་འགྲོའི་ཕོ་བྲང་ཆུ་སྐྱེས་དབུས། །ཐབས་དང་ཤེས་རབ་སྦྱོར་བ་ཡིས། །ཁམས་
གསུམ་རྒྱུ་དང་མི་རྒྱུའི་དོན། །རྣལ་འབྱོར་ཆེན་པོ་ངལ་བསོ་བྱ། །ཞེས་སྤྲོས་ཏེ། དེ་
ལ་འདིར་མཁའ་འགྲོ་ནི། ངེས་དོན་གྱི་མཁའ་འགྲོ་གཏུམ་མོའི་མེ་ལ་བྱ་སྟེ། ཀྱེ་
རྡོར་སོགས་ནས་ཀྱང་། གཏུམ་མོའི་མེ་ལ་བདག་མེད་མར་གསུངས་པ་ལྟ་བུ་ཡིན།
ཕོ་བྲང་ནི་གཏུམ་མོའི་མེ་དེ་གང་དུ་ཡོད་པའི་གནས་ལ་ཟེར་བ་ཡིན། ཆུ་སྐྱེས་ལྟེ་
བའི་རྩ་འཁོར་གྱི་དབུས། རོ་རྐྱང་གཉིས་ཀྱི་མདུད་པས་བསྡམས་པའི་དྷ་ཏི འི་ནང་
ངོ་༑ ༑འོ་ན་དེར་ཇི་ལྟར་བསྒོམ་ན། དེ་འདྲ་བའི་དྷཱུ་ཏཱིའི་ནང་དེར་ཉི་གདན་གྱི་སྟེང་
དུ་དཔལ་རྡོ་རྗེ་འཇིགས་བྱེད་སྐུ་མདོག་དཀར་པོ་མ་ཧོའི་ཞལ་ཅན། ཞལ་གཅིག་ཕྱག་
གཉིས་པ་གྲི་ཐོད་འཛིན་པ་ཡུམ་རྡོ་རྗེ་རོ་ལངས་མ་དཀར་མོ། ཞལ་གཅིག་ཕྱག་གཉིས་

156 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
པ༑ གྲི་ཐོད་འཛིན་པ་ལ་འཁྱུད་པའི་རྣམ་པ་ཅན་གྱིས། ལྟེ་བའི་དྷཱ་ཏིའི་ནང་དེ་ལས་
གཞན་དུ་དམིགས་པ་མ་འཆོལ་བར་བྱས་ཏེ་རྩེ་གཅིག་ཏུ་བསྒོམ། དེའི་སྙིང་གར་ཉི་
གདན་ཕྲ་མོ་གཅིག་གི་སྟེང་དུ་ཧཱུྃ་ཡིག་དཀར་པོ་སྤུས་བྲིས་པ་ལྟ་བུའི་ཤིན་ཏུ་ཕྲ་ཞིང་
འོད་འཚེར་བ། བདེ་བ་ཆེན་པོའི་རང་བཞིན་གྱི་བདེ་ཆམ་ཆམ་པ་ཞིག་གསལ་བཏབ་
ནས། དེ་ལ་སེམས་ཞུགས་པ་བཞིན་དུ་བྱས་ནས་རྩེ་གཅིག་ཏུ་བསྒོམ། དེ་ཡང་ཧ་
ཅང་དམིགས་པ་གྲིམས་དྲག་ན། སེམས་ཕྱི་རོལ་ཏུ་འཕྲོ་ཞིང་གཡེང་བས་རྒོད་པ་སོགས་
སྐྱེ་ལ། འཛིན་སྟངས་ཤུགས་ཞན་ན་དམིགས་པའི་གསལ་ཆའི་ངར་དང༌། འཛིན་
སྟངས་གློད་པའི་དབང་གིས་བྱིང་རྨུགས་སོགས་སྐྱེ་ཉེན་ཡོད་པས་གྲིམས་ལྷོད་རན་པའི་
མཚམས་ཟིན་པར་བྱས་ནས། རྩེ་གཅིག་ཏུ་བསྒོམ་པ་ཡིན། དེ་ལྟ་བུའི་དམིགས་
རྟེན་ལ་སེམས་བཞག་བཞིན་པའི་ངང་ནས། དམིགས་རྟེན་ལས་འོད་ཟེར་འཕྲོས་ཏེ་
ལུས་ཀྱི་སྟོད་སྨད་ཀྱི་རླུང་རྣམས་བསྡུས་ཏེ་དམིགས་རྟེན་ལ་སིབ་སིབ་ཐིམ་པར་ཡང་
ཡང་བསྒོམ་ན། གེགས་ཆུང་ཞིང་རླུང་འདུ་སླ་བའི་ཁྱད་ཡོད་གསུང་། དེ་ལྟར་བསྒོམ་
ནས་ལྟེ་བའི་ཡེ་ཤེས་སེམས་དཔའ་ཡབ་ཡུམ་གྱི་སྦྱོར་མཚམས་དང༌། ཏིང་ངེ་འཛིན་
སེམས་དཔའ་ལས་འོད་ཟེར་འཕྲོས། དམ་ཚིག་སེམས་དཔའི་ལུས་གང་། འོད་ཟེར་
ཕྱིར་འཕྲོས་ཏེ་སྣོད་ཀྱི་འཇིག་རྟེན་གཞལ་ཡས་ཁང་དུ་སྒྱུར། བཅུད་ཀྱི་སེམས་ཅན་
རྣམས་རྡོ་རྗེ་འཇིགས་བྱེད་ཡབ་ཡུམ་ལ་སོགས་པའི་ལྷར་སྒྱུར། དེ་ནས་སྣོད་ཀྱི་འཇིག་
རྟེན་འོད་ཀྱི་གོང་བུར་བྱས་ཏེ་བཅུད་ཀྱི་སེམས་ཅན་རྣམས་ལ་ཐིམ་བཅུད་ཀྱི་སེམས་ཅན་
རྣམས་བསྐྱེད་རིམ་ཉེར་བསྡུ་མ་བྱས་ན་དུར་ཁྲོད་བསྲུང་འཁོར་དང་བཅས་པ་ལ་ཐིམ་
ནས། བསྐྱེད་རིམ་གྱི་ཉེར་བསྡུའི་སྐབས་བཞིན་བྱེད་དགོས་ལ། ཉེར་བསྡུ་བྱས་ནས་
བསྒོམ་པ་ཡིན་ན། བཅུད་ཀྱི་སེམས་ཅན་རྣམས་དམ་ཚིག་སེམས་དཔའ་ཡབ་ཡུམ་
ལ་ཐིམ། ཡུམ་ཡང་ཡབ་ལ་ཐིམ་ཞིང་། ཡབ་ལྟེ་བའི་ཡེ་ཤེས་སེམས་དཔའ་ཡབ་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 157
---- ----- -- _
ཡུམ་ལ་ཐིམ། དེ་ལ་ཅུང་ཟད་སེམས་བཟུང་སྟེ་བཞག དེ་ནས་ཡེ་ཤེས་སེམས་དཔའི་
ཡུམ་ཡབ་ལ་ཐིམ་ཞིང༌། ཡབ་ཀྱང་ལྟེ་བའི་ཧཾ་ཡིག་དཀར་པོ་ལ་ཐིམ། ཏིང་ངེ་འཛིན་
སེམས་དཔའ་ལ་རེ་ཞིག་དམིགས་པ་གཏད་དེ་རྩེ་གཅིག་ཏུ་སྒོམ་པར་བྱེད། ཧཱུྃ་ཡང་
ཞབས་ཀྱུ་ནས་རིམ་གྱིས་ཁོག་པ། མགོ་བོ། ཟླ་ཚེས། ཐིག་ལེའི་བར་ལོ་རིམ་
གྱིས་བསྡུས་ནས། ཐིག་ལེ་ཡུངས་ཀར་ཙམ་དུ་གསལ་བ་དེ་ལ་སེམས་ཞུགས་པ་བཞིན་
དུ་བྱས་ནས་རྩེ་གཅིག་ཏུ་བསྒོམ་པ་དང་། རེས་འགའ་ཐིག་ལེ་ཡང་ན་ད་ལ་ཐིམ། ནཱ་
ད་ཇེ་ཕྲ་ཇེ་ཕྲར་སོང་སྟེ་མི་དམིགས་པའི་འོད་གསལ་གྱི་ཡེ་ཤེས་ལ་མཉམ་པར་འཇོག་
པར་བྱེད། སྡུད་ཚུལ་གྱི་དཔེ་མེ་ལོང་ལ་ཧས་བཏབ་ན་གཡའ་རྣམས་མཐའ་ནས་རིམ་
བཞིན་དུ་དབུས་སུ་སྡུད་པ་ལྟར། སྣོད་བཅུད་དང་ལུས་སོགས་སྡུད་ཚུལ་དེ་ལྟར་བྱེད་
པ་ཡིན་ཏེ། རྣལ་འབྱོར་བཞིའི་དེ་ཁོ་ན་ཉིད་ལས། ལྟེ་བའི་དབུས་སོན་དཔའ་བོ་
ལས། །སྤྲོ་དང་སྡུད་པའི་སྦྱོར་བ་ཡིས། །ཇི་ལྟར་དབུགས་རླུང་མེ་ལོང་ལ། །ཇི་
ལྟར་ཐིམ་པ་ལྟ་བུར་བྱ། །ལྟེ་བའི་ཆུ་སྐྱེས་པད་མོ་ལ། །ཡུངས་ཀར་ཙམ་དུ་བརྟག་
བྱ་གང་། །འོད་གསལ་ཡེ་ཤེས་ཉིད་དུ་འགྱུར། །ཞེས་གསུངས་པ་བཞིན་བྱས་ནས།
དེ་ནས་སླར་ཡང་ལྟེ་བའི་བུག་པའི་ཐད་དུ་ཏིང་ངེ་འཛིན་སེམས་དཔའ། དེའི་ཕྱི་རོལ་
དུ་ཡེ་ཤེས་སེམས་དཔའ་མཚོན་གང་པ་ཡབ་ཡུམ། དེའི་ཕྱི་རོ ལ་ཏུ་དམ་ཚིག་སེམས་
དཔའ་རྡོ་རྗེ་འཇིགས་བྱེད་ཡབ་ཡུམ། རྩ་གསུམ་འཁོར་ལོ་དྲུག་དང་བཅས་སྔར་བཞིན་
གསལ་བཏབ། ལྟེ་བའི་འདོད་ལྷ་ཡབ་ཡུམ་ཧཱུྃ་ཡིག་དང་བཅས་པ་ལ། སྔར་བཞིན་
སེམས་བཟུང་བས། ཉིན་ཞག་གཅིག་ལ་ཆ་དྲུགཽ་ཏུ་ཕྱེ་བའི་ཆ་གཅིག་གི་རིང་དམིགས་
རྟེན་དེ་ལ་བྱིང་རྒོད་སོགས་རྟོག་པ་གཞན་གྱིས་བར་མ་ཆོད་པར་གནས་ཐུབ་པ་བྱུང་ན་
རླུང་སེམས་འཇུག་པ་གཅིག་པའི་གནད་ཀྱིས་སེམས་གང་དུ་ཟིན་པ་དེར་རླུང་འཇུག་
པ་ཆོས་ཉིད་ཡིན་པས། རོ་རྐྱང་གི་རླུང་གཉིས་ལྟེ་བའི་དྷ ''ཏི འི་ནང་དུ་ཞུགས་གནས་

158 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ཐིམ་གསུམ་འབྱུང་། ཞུགས་པའི་རྟགས་ལ་སྣ་བུག་གཉིས་ཀ་ནས་རླུང་མཉམ་དུ་རྒྱུ་
བ་ཤེད་མཚུངས་སུ་འབྱུང་བ་ཡིན་པས། དེ་ཡང་སྣ་བུག་རེ་རེ་བ་ནས་རླུང་རྒྱུ་བའི་
ཚེ༑ གོང་གི་དམིགས་རྟེན་ལ་སེམས་བཟུང་བ་ན་མྱུར་པོར་སྣ་བུག་གཉིས་ཀ་ནས་
མཉམ་རྒྱུ་བྱེད་པ་དམིགས་པ་བསྒོམ་རེས་ཀྱིས་ཡོང་ན། རླུང་དྷུ་ཏིར་ཚུད་པ་ཙམ་དུ་
འཇོག །མཚམས་དེ་ལས་སྒྲིམས་ཏེ་བསྒོམ་པས་སྣ་བུག་གཉིས་ཀ་ནས་རླུང་གི་རྒྱུ་
བ་ཆད་ཅིང་ལྟོ་བ་མི་འགུལ་བ་གཅིག་དགོས། སྣ་བུག་གི་ ད་པ་ཙམ་ནི། བྱིང་
བ་ཕྲ་མོ་བསགས་པ་དང་། ཞི་གནས་བརྟན་པོ་རྙེད་པ་དང༌། དྷཱ་ཏིའི་ནང་དུ་དམིགས་
པ་གཏད་པ་མ་ཡིན་པའི་བུམ་པ་ཅན་བསྒོམ་ནས་རླུང་བྱེར་བ་རྣམས་ལ་ཡང་འབྱུང་བས།
དེ་རྣམས་མ་ནོར་བ་གལ་ཆེ། དེའི་ཚུལ་ཡང་ལུས་དྲང་པོར་བསྲངས་ཏེ། ལྟོ་བ་འགུལ་
མི་འགུལ་བརྟགས་ནས། མི་འགུལ་ན་ཐུར་སེལ་གྱི་རྒྱུ་བ་ཕྲ་མོ་ཡང་ལོག་པས། དྷཱ་
ཏིའི་ནང་དུ་རླུང་གནས་པར་ཡང་འཇོག དེ་ནས་སྒྲིམས་ཏེ་བསྒོམ་པས། ཐིམ་པའི་
རྟགས་རྣམས་འབྱུང་བ་ཡིན་ནོ། །རླུང་ཐིམ་པར་དཀའ་བའི་རིགས་འགའ་ཞིག་ལ།
ལྟོ་བ་ཡུག་ཅིག་ལ་རླུང་གིས་ཁེངས་པ་ལྟ་བུའི་ཉམས་འབྱུང་། དེ་ནས་བསྒོམ་པས་
དེ་མ་ཐག་ཞི་ནས་རླུང་དྷུ་ཏིར་ཐིམ་པ་ཡོང་། ཐིམ་པའི་རྟགས་ལ་ས་ཆུ་ལ་ཐིམ་པའི་
རྟགས་སུ་སྨིག་རྒྱུ་ལྟ་བུའི་རྟགས་འཆར་བ་ཡིན། དེའི་དུས་སུ་བྱང་སེམས་འཇུ་སླ་
ཞིང་རླུང་ཐིམ་དཀའ་བའི་རིགས་རྣམས་ལ་དྷཱ་ཏིའི་ནང་ནས་ཐུར་སེལ་གྱི་རླུང་གསར་
པ་ཞིག་གཡོས་ནས། ལྟེ་གསང་གི་གཏུམ་མོ་འབར་ཏེ། གཏུམ་མོ་དྷཱ''ཏི འི་ནང་
ལ་ཡར་ཞུགས། དབུ་མ་ཕྱི་སྔོ་ལ་ནང་དམར་བའི་རང་བཞིན་དུ་གྱུར་ནས། སྤྱི་བོ་
བདེ་ཆེན་གྱི་འཁོར་ལོ་ལ་རེག་པས། བདེ་ཆེན་གྱི་འཁོར་ལོ་ནས་ཁམས་དཀར་པོ་
ཁྲག་ཅུང་ཟད་ཅིག་འདྲེས་པ་སྤྱི་བོ་ནས་དྷཱ '' འི་ནང་ལ་མར་བབས། དྷཱ' འི་ནང་ལ་
རེག་བྱ་ཁྱད་པར་ཅན་སྐྱེས། རེག་བྱ་དེས་དམིགས་པའི་རྐྱེན་བྱས་པ་ལ་བརྟེན་ནས་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 159
ལུས་ཤེས་ལ་བདེ་བ་སྐྱེ། ལུས་ཤེས་བདེ་བའི་ངོ་བོར་སོང་བ་དེས་དེ་མ་ཐག་རྐྱེན་བྱས་
ནས། ཡིད་ཤེས་ཕྲ་མོ་སྟོང་སང་གི་རྣམ་པ་ཅན་དེ་ལ་བདེ་བ་སྐྱེས། སྤྱི་བོ་ནས་བྱང་
སེམས་མགྲིན་པར་བབས་ཀྱི་རིང་ལ་དགའ་བ་དང་། ཆུ་མེ་ལ་ཐིམ་པའི་རྟགས་དུ་བ་
ལྟ་བུའི་སྣང་བ་གཉིས་དུས་མཉམ་དུ་ཤར་བའི་སྨིག་རྒྱུ་ལྟ་བུའི་རྟགས་སྔོན་ལ་སོང་།
འདིའི་རྗེས་སུ་མཁའ་སྣང་མེ་ཁྱེར་ལྟ་བུའི་རྟགས་འཆར། ད་ལྟ་དུ་བ་ལྟ་བུའི་རྟགས་
འཆར་བའི་སྐབས་ཡིན་པ་འདུག་སྙམ་དུ་དྲན་པ་གསུམ་ལྡན་བྱས་ནས། སེམས་དགའ་
བའི་ངོ་བོར་སྐྱེས་པ་དེས་སྟོང་ཉིད་སྒོམ་པར་བྱེད་ དེ་ནས་བྱང་སེམས་མགྲིན་པ་ནས་
སྙིང་གའི་ཐད་ཀྱི་དྷཱ་ཏིའི་བར་ལ་བབས་པའི་རིང་ལ་མཆོག་དགའ་སྐྱེ་ཞིང༌། དེ་དང་
དུས་མཉམ་པའི་ཚུལ་དུ། མེ་རླུང་ལ་ཐིམ་པའི་རྟགས་མཁའ་སྣང་མེ་ཁྱེར་ལྟ་བུའི་
རྟགས་ཤར། སྔར་ལྟར་དྲན་པ་གསུམ་ལྡན་དུ་བྱས་ནས། སེམས་མཆོག་དགའི་ངོ་
བོར་སྐྱེས་པ་དེས་སྟོང་ཉིད་ཀྱི་དོན་སྒོམ་པར་བྱེད། བྱང་སེམས་སྙིང་ག་ནས་ལྟེ་བའི་
དྷ་ཏིར་སླེབ་ཀྱི་རིང་ལ་ཁྱད་དགའ་སྐྱེ་ཞིང་། རླུང་སྣང་བ་ལ་ཐིམ་པར་རྩོམ་པའི་ཚེ་
མར་མེ་ལྟར་འབར་བ་ལྟ་བུའི་རྟགས་ཤར། སྔར་བཞིན་དྲན་པ་གསུམ་ལྡན་དུ་བྱས་
ནས། སེམས་ཁྱད་དགའི་ངོ་བོར་སོང་བ་དེས་སྟོང་ཉིད་སྒོམ་པར་བྱེད། བྱང་སེམས་
ལྟེ་བ་ནས་རྡོ་རྗེའི་རྩ་བར་བབས་པའི་རིང་ལ། ལྷན་སྐྱེས་ཀྱི་དགའ་བ་སྐྱེ་ཞིང་། རང་
བཞིན་བརྒྱད་ཅུའི་རྟོག་པ་བཞོན་པའི་རླུང་སྣང་བ་ལ་ཐིམ་པའི་སྣང་བ་རང་དུས་སུ་སྟོན་
གནམ་གཡའ་དག་ལ་ཟླ་འོད་ཀྱིས་ཁྱབ་པ་ལྟ་བུའི་སྟོང་སང་དཀར་ལམ་པ་ཤར་བ་ངེས་
པར་བྱས་ནས། དྲན་པ་གསུམ་ལྡན་དུ་བསྐྱང་། སེམས་བདེ་བའི་ངོ་བོར་གྱུར་པ་དེས་
སྟོང་པ་ཉིད་ཀྱི་དོན་ལ་རྩེ་གཅིག་ཏུ་འཇོག་པར་བྱེད། བྱང་སེམས་རྡོ་རྗེའི་རྩ་བ་ནས་
མགྲིན་པའི་བར་ལ་སླེབས་པའི་རིང་ལ་ལྷན་སྐྱེས་ཀྱི་མཆོག་དགའ་སྐྱེ་ཞིང་སྣང་བ་མཆེད་
པ་ལ་ཐིམ་པས། སྟོན་གནམ་གཡའ་དག་ལ་ཉི་འོད་ཀྱིས་ཁྱབ་པ་ལྟ་བུའི་སྟོང་སང་

160 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
དམར་ལམ་པའི་སྣང་བ་འཆར། དེའི་དུས་སུ་ཡང་དྲན་པ་གསུམ་ལྡན་དུ་བྱས་ནས་
བདེ་སྟོང་དབྱེར་མེད་ཀྱི་ཡེ་ཤེས་སྒོམ་པར་བྱེད། དེ་ནས་བྱང་སེམས་ནོར་བུའི་དབུས་
སུ་བབས་པ་ལས། ལྷན་སྐྱེས་ཀྱི་ཁྱད་དགའ་སྐྱེ་ཞིང་མཆེད་པ་བཞོན་པའི་རླུང་དང་
བཅས་པ་ཉེར་ཐོབ་ལ་ཐིམ་པས་སྟོན་གནམ་གཡའ་དག་ལ་སྲོད་ཀྱི་མུན་པས་ཁྱབ་པ་
ལྟ་བུའི་སྟོང་སང་ནག་ལམ་པ་འཆར་ཞིང་། དེའི་དུས་སུ་འདིའི་སྔ་རོལ་དུ་མཆེད་
པ་དམར་ལམ་པ་ཤར་ཞིང་། འདིའི་རྗེས་སུ་ཉེར་ཐོབ་དྲན་མེད། ཐམས་ཅད་སྟོང་པ་
འོད་གསལ་རྣམས་འབྱུང་བས་ངོ་ཤེས་པར་བྱེད་སྙམ་དུ་བསམ་ཞིང་ད་ལྟ་ཉེར་ཐོབ་ཀྱི་
སྟོད་སྣང་བ་ནག་ལམ་པའི་དུས་ཡིན་སྙམ་པ་བྱས་ནས། སེམས་ལྷན་སྐྱེས་ཀྱི་ཁྱད་
དགའི་ངོ་བོར་སྐྱེས་པ་དེས་བདེ་སྟོང་དབྱེར་མེད་ལ་རྩེ་གཅིག་ཏུ་མཉམ་པར་འཇོག་པར་
བྱེད། དེ་ནས་ཉེར་ཐོབ་བཞོན་པའི་རླུང་དང་བཅས་པ་འོད་གསལ་ལ་ཐིམ་པས་ཐམས་
ཅད་སྟོང་པ་འོད་གསལ་སྟོན་གནམ་གཡའ་དག་ལ་ནམ་མཁའ་སྒྲིབ་བྱེད་ཀྱི་ཉི་འོད་ཟླ་
འོད་སྲོད་ཀྱི་སྨུག་འཐུག་པོ་རྣམས་དང་བྲལ་བའི་ཐོ་རངས་ཀྱི་ནམ་མཁའི་རང་མདོག་
ཇི་མ་ཇི་ལྟ་བ་བཞིན་དུ་ཐོན་པ་ལྟ་བུའི་ལམ་དུས་ཀྱི་འོད་གསལ་འཆར་ཞིང་ལུགས་འབྱུང་
གི་སྣང་བ་གསུམ་འགགས། ལུགས་ལྡོག་གི་ཉེར་ཐོབ་མ་ཤར་གྱི་བར་དེར། གཉིས་
སྣང་རགས་པ་ཐམས་ཅད་ཉེ་བར་ཞི་བའི་དུས་དེར་བྱང་སེམས་ནོར་བུའི་རྩེ་མོར་བརྟན་
པའི་ཡས་བབས་ལྷན་སྐྱེས་ཀྱི་དགའ་བ་འཆར་ལ། དེའི་དུས་སུ་སྔར་བཞིན་དྲན་པ་
གསུམ་ལྡན་དུ་བྱས་ནས། བདེ་སྟོང་དབྱེར་མེད་ཀྱི་ཡེ་ཤེས་ལ་རྩེ་གཅིག་ཏུ་མཉམ་
པར་འཇོག །དེ་ལྟར་རྒྱུན་ཇི་ཙམ་གནས་པར་བཞག་ནས། འོད་གསལ་ལས་ལྡང་
ཚད་ཚད་པ་ན། རྡོ་རྗེའི་རྩེ་མོ་ནས་བྱང་སེམས་ལྟེ་བར་དྲངས་ཏེ། མས་བརྟན་གྱི་
དགའ་བ་སྐྱེ། བྱང་སེམས་སྙིང་གར་སླེབས་པ་ན་མས་བརྟན་གྱི་མཆོག་དགའ་སྐྱེ། བྱང་ .
སེམས་མགྲིན་པར་སླེབས་པ་ན་མས་བརྟན་གྱི་ཁྱད་དགའ་སྐྱེ་ཞིང་། དེ་ནས་སྤྱི་བོ་བདེ་

《བ》 དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། _161
ཆེན་གྱི་འཁོར་ལོའི་དབུས་སུ་སླེབས་ནས་བརྟན་པ་ན། མས་བརྟན་གྱི་ལྷན་སྐྱེས་ཀྱི་
དགའ་བ་འཆར་ཞིང་། དེའི་དུས་སུ་མས་བརྟན་གྱི་དགའ་བ་རྣམས་འོད་གསལ་གྱི་
ངང་ལས་དྲངས་པ་ཡིན་པས་མས་བརྟན་གྱི་དགའ་བ་ཐམས་ཅད་ལྷན་སྐྱེས་ཀྱི་བདེ་བ་
ཉིད་ལ་ཕྱེ་བ་ཡིན་ནོ། །དེའི་དུས་སུ་འོད་གསལ་ལས་ལངས་པའི་ཚེ། ཕུང་པོ་རྙིང་
པ་ལས་གོ་ས་ལོགས་སུ་ཕྱེ་ནས་ལོངས་སྐུ་རྡོ་རྗེ་འཇིགས་བྱེད་ཡབ་ཡུམ་གྱི་སྐུར་ལྡང་
བར་བྱེད་སྙམ་པའི་འཕེན་པ་བཏང་ནས། རླུང་མ་གཡོས་ཀྱི་བར་དུ་བདེ་སྟོང་དབྱེར་
མེད་ཀྱི་ཡེ་ཤེས་ལ་མཉམ་པར་འཇོག་པར་བྱེད། དེ་ལ་ནི་སད་དུས་ཀྱི་ཆོས་སྐུར་བསྲེ་
བ་ཞེས་བྱ་བ་ཡིན། དེའི་རྒྱུ་མཚན་སངས་རྒྱས་ཀྱི་ཐུགས་གཉིས་སུ་མེད་པའི་ཡེ་ཤེས་
སྟོང་པ་ཉིད་ལ་རྩེ་གཅིག་ཏུ་མཉམ་པར་གཞག་པའི་ངེས་ངོར་གཉིས་སྣང་གི་སྤྲོས་པ་
ཕྲ་མོ་ཙམ་ཡང་མེད་པ་དང་རྣམ་པ་མཐུན་པར་བསྒོམ་ཞིང༌། འབྲས་དུས་ཀྱི་ཡེ་ཤེས་
ཆོས་སྐུ་ཡིན་སྙམ་དུ་སྒོམ་པའི་རྒྱུ་མཚན་གྱིས་ཡིན། འོད་གསལ་དེ་ལས་ལྡང་བར་
རྩོམ་པ་ན་སྔར་གྱི་འཕེན་པ་དྲན་པར་བྱས་ཏེ། ཕུང་པོ་རྙིང་པ་ལས་གོ་ས་ལོགས་སུ།
ལོངས་སྐུར་ལྡང་སྙམ་པའི་འཕེན་པ་བཏང་། འོད་གསལ་ལས་ལངས་ནས་ལུགས་
ལྡོག་གི་ཉེར་ཐོབ་གྲུབ་པ་དང་དུས་མཉམ་དུ་ཕུང་པོ་རྙིང་པ་ལས་གོ་ས་ལོགས་སུ་ཕྱེ་
ནས། ལོངས་སྐུ་རྡོ་རྗེ་འཇིགས་བྱེད་དཀར་པོ་ཡབ་ཡུམ་རྟེན་དང་བརྟེན་པར་བཅས་
པའི་སྐུར་རྣལ་འབྱོར་པ་རང་གི་ཡིད་ངོར་ལངས་པ་དེ་འབྱུང་། དེ་དང་དུས་མཉམ་
དུ་ལུགས་ལྡོག་གི་ཉེར་ཐོབ་ཤར། དེ་ཡང་ངོ་ཤེས་པར་བྱེད། དེ་ནས་མཆེད་པ་དམར་
ལམ་པ། སྣང་བ་དཀར་ལམ་པ། དེ་ནས་རང་བཞིན་བརྒྱད་ཅུའི་རྟོག་པ་བཞོན་པའི་
རླུང་དང་བཅས་པ་སྐྱེས་པའི་མར་མེ་ལྟར་འབར་བ་ལྟ་བུའི་སྣང་བ་འཆར། དེ་ནས་
མེ་རླུང་གིས་རྣམ་ཤེས་ཀྱི་རྟེན་བྱེད་པའི་ནུས་པ་སྐྱེས་པས། མཁའ་སྣང་མེ་ཁྱེར་ལྟ་
བུའི་རྟགས་ཤར། དེ་ནས་ཆུ་རླུང་གིས་རྣམ་ཤེས་ཀྱི་རྟེན་བྱེད་པའི་ནུས་པ་སྐྱེས་པས།

162 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
དུ་བ་ལྟ་བུའི་སྣང་བ་འཆར། དེ་ནས་ས་རླུང་གིས་རྣམ་ཤེས་ཀྱི་རྟེན་བྱེད་པའི་ནུས་པ་
ཐོབ་པས་སྨིག་རྒྱུ་ལྟ་བུའི་རྟགས་ཤར། ལུགས་འབྱུང་གི་སྨིག་རྒྱུ་ནས་འོད་གསལ་
གྱི་བར་གྱི་རྟགས་རྣམས་ནི། སྔ་མ་སྔ་མ་ལས་ཕྱི་མ་ཕྱི་མ་རྣམས་རླུང་གི་གཡོ་བ་ཇེ་
ཞན་ཇེ་ཞན་དུ་སོང་བའི་དབང་གིས་བྱུང་བ་ཡིན་ལ། ལུགས་ལྡོག་གི་རྟགས་འདི་རྣམས་
རླུང་གི་གཡོ་བ་སྔ་མ་སྔ་མ་ལས། ཕྱི་མ་ཕྱི་མ་ཇེ་རགས་ཇེ་རགས་ལ་སོང་བའི་དབང་
གིས་བྱུང་བ་ཡིན། དེའི་ཚེ་ཡིད་ངོར་ཕུང་པོ་རྙིང་པ་ལས་ལོགས་སུ་བྱེ་བའི་ལོངས་
སྐུ་རྡོ་རྗེ་འཇིགས་བྱེད་དུ་གསལ་བ་དེ་ལ་དམིགས་པ་བརྩེ་གཅིག་ཏུ་གཏད་དེ་མཉམ་
གཞག་སྒྱུ་མ་ཡུན་རིང་དུ་སྐྱོང་དགོས། འདི་ནི་སད་དུས་ཀྱི་ལོངས་སྐུར་བསྲེ་བ་ཞེས་
བྱ་སྟེ། འབྲས་དུས་ཀྱི་ཁམས་རགས་པའི་ལུས་སྤངས་པའི་ཕྲ་བའི་མཚན་དཔེས་སྤྲས་
པའི་ལོངས་སྐུ་དང་རྣམ་པ་མཐུན་པ་ཡིན་ཞིང་། འབྲས་དུས་ཀྱི་ལོངས་སྐུར་ང་རྒྱལ་
འཇོག་པའི་གནད་ཀྱིས་སོ། །དེ་ཡང་རིམ་ལྔ་བསྡུས་པ་གསལ་བ་ལས། རྨི་ལམ་
སྒྲ་མ་གཅིག་ཏུ་སྦྱངས། །བར་དོ་རྣམ་གསུམ་བསྲེ་བར་བྱ། །ཞེས་གསུངས་པ་ལྟར།
སྐབས་འདིར་མཉམ་གཞག་སྒྱུ་མ། རྨི་ལམ་སྒྱུ་མ། བར་དོ་སྒྱུ་མ་བཅས་གསུམ་
ཡོད། མཉམ་གཞག་སྒྱུ་མ་ལ་ཡང་། མཚན་ཉིད་པ་དང་རྗེས་མཐུན་པ་གཉིས་སུ་
ཡོད་པའི་སེམས་དབེན་མཐར་ཐུག་དང་། དོན་གྱི་འོད་གསལ་གྱི་རླུང་སེམས་ཙམ་
ལས་གྲུབ་པའི་དག་མ་དག་གི་སྒྱུ་མའི་སྐུ་གཉིས་ནི་སྒྲ་ལུས་མཚན་ཉིད་པ་ཡིན་ལ།
རྫོགས་རིམ་པའི་ལུས་དབེན་ནས། སེམས་དབེན་གྱི་བར་གྱི་འོད་གསལ་ལས་ལངས་
པའི་ཡིད་ངོའི་སྒྱུ་ལུས་རྣམས་ནི་མཉམ་གཞག་སྒྱུ་མ་རྗེས་མཐུན་པ་ཡིན་ནོ། །དེ་འདྲ་
བའི་ཡིད་ངོའི་སྒྱུ་ལུས་དེ་སླར་ཡང་ལྟེ་བའི་དམིགས་རྟེན་ལ་ཞུགས་འོད་གསལ་འཁོར་
མར་འདྲེན་པར་བྱེད་པ་ཡང་ཡོད། མཉམ་གཞག་དེ་ལས་ལངས་པར་འདོད་ན་རང་
གི་ཕུང་པོ་རྙིང་པ་སྤྲུལ་སྐུ་རྡོ་རྗེ་འཇིགས་བྱེད་ཡབ་ཡུམ་དུ་གསལ་བར་བསྒོམ་ནས་གདུལ་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། i63
བྱ་ཐ་མལ་པ་རྣམས་ཀྱི་མིག་གི་སྤྱོད་ཡུལ་དུ་གྱུར་པའི་ཁམས་རགས་པའི་སྤྲུལ་སྐུ་བཟུང་
བར་བྱའོ། །སྙམ་པའི་འཕེན་པ་བཏང་ནས། ཕུང་པོ་རྙིང་པའི་སྤྱི་བོ་ནས་སྙིང་གར་
ཡེ་ཤེས་སེམས་དཔའི་ཚུལ་གྱིས་ཞུགས། དེ་དང་དུས་མཉམ་དུ་དབང་ཤེས་ལྔ་ཡུལ་
ལྔ་ལ་འཇུག་པའི་ཚེ་ཡུལ་དབང་རྣམ་ཤེས་གསུམ་ག་སོ་སོར་རྟོག་པའི་ཤེས་རབ་ཀྱི་གཏན་
ཚིགས་སོགས་ཀྱི་སྒོ་ནས་ཡང་ཡང་དཔྱད་དེ། རང་བཞིན་མེད་པའི་སྟོང་པ་ཉིད་དུ་
གཏན་ལ་འབེབས་པར་བྱེད། རང་བཞིན་མེད་པའི་སྟོང་པ་ཉིད་དུ་གཏན་ལ་ཕབ་ནས་
སྔར་མཉམ་གཞག་གི་བདེ་བ་ཆེན་པོ་དྲན་པར་བྱས་ཏེ། ཡུལ་སྣང་ཐམས་ཅད་བདེ་
བའི་རྣམ་རོ ལ་དུ་འཆར་བ་ལ་སློབ། བདེ་བ་ཆེན་པོའི་ཡེ་ཤེས་དཔལ་རྡོ་རྗེ་འཇིགས་
བྱེད་ཀྱི་རྟེན་དང་བརྟེན་པའི་དཀྱིལ་འཁོར་གྱི་རྣམ་རོལ་དུ་འཆར་བ་ལ་སློབ་ཅིང༌། ལྷ་
སྐུ་རྣམས་ཀྱང་བདེ་སྟོང་དབྱེར་མེད་ཀྱི་བདག་ཉིད་དུ་བལྟས་པས། རྣལ་འབྱོར་པ་རང་
ཉིད་ཀྱི་ནང་དུ་བདེ་བ་འབར་བའི་རྐྱེན་བྱེད་པ་ཡིན་ནོ། ། ཕུང་པོ་རྙིང་པ་ལ་དམ་ཚིག་
སེམས་དཔའི་ཚུལ་གྱིས་ཞུགས་པ་ནི། སད་དུས་ཀྱི་སྤྲུལ་སྐུར་བསྲེ་བ་ཡིན་པས། སོ་
སོའི་སྐྱེ་བོ་ལས་དག་པ་ཡན་ཆད་ཀྱི་མིག་གི་སྤྱོད་ཡུལ་དུ་གྱུར་པའི་མཆོག་གི་སྤྲུལ་
པའི་སྐུར་ང་རྒྱལ་འཛིན་པར་བྱེད་དེ་འདྲའི་རྣལ་འབྱོར་པ་དེས་སད་དུས་སུ་རླུང་དབུ་
མར་ཞུགས་གནས་ཐིམ་གསུམ་བྱས་པ་ལས་བྱུང་བའི་སྟོབས་ཀྱིས། སྣང་མཆེད་ཐོབ་
གསུམ་འོད་གསལ་དང་བཅས་པ་འདྲེན་ནུས་པའི་མཚམས་ནས། ཉིན་པར་གྱི་དགེ་
སྦྱོར་ལ་ནུས་པ་ཕུལ་དུ་བྱུང་བ་འདྲེན་པའི་ཕྱིར་གཉིད་ཀྱི་བསྲེ་བ་སྐོར་གསུམ་ལ་ཡང་
སློབ་དགོས་ཏེ། དེའི་ཚུལ་ནི་གཉིད་དུ་འགྲོ་ཁར་གཉིད་ཀྱི་འོད་གསལ་ངོས་ཟིན་པར་
བྱེད་གཉིད་ཆོས་སྐུ་དང་བསྲེ་ཞིང་། རྨི་ལམ་ལོངས་སྐུར་ལྡང་བར་བྱའོ་སྙམ་པའི་
འཕེན་པ་ཞིག་བཏང་། སད་དུས་ལྟར་གཉིད་དུ་འགྲོ་ཁར། ལྟེ་བའི་དམིགས་རྟེན་
ལ་སེམས་གཏད་དེ་བསྒོམས་པས། གཉིད་དུས་ཀྱི་རླུང་ཐིམ་རིམ་རྣམས་དང་། བསྒོམ་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
164
སྟོབས་ཀྱི་རླུང་ཐིམ་རིམ་རྣམས་ངོ་བོ་གཅིག་ཏུ་གྱུར་ནས་ལྟེ་བའི་དྷཱ་ཏཱིའི་ནང་དུ་རོ་རྐྱང་
གི་རླུང་དབུ་མར་ཞུགས་གནས་ཐིམ་གསུམ་བྱུང་། ཞུགས་གནས་ཀྱི་རྟགས་ནི་སད་
དུས་དང་འདྲ། ཐིམ་པའི་རྟགས་ལ་ཡང་སྨིག་རྒྱུ་དུ་བ་མཁའ་སྣང་མེ་ཁྱེར། མར་
མེ་འབར་བ། སྣང་མཆེད་ཐོབ་གསུམ་འོད་གསལ་དང་བཅས་ཆ་འདྲ་རེ་འཆར་ཞིང་།
བྱང་སེམས་བབས་པའི་དབང་གིས་སྟོང་པ་བཞིའི་སེམས་ཀྱང་དགའ་བ་བཞིའི་ངོ་བོར་
སྐྱེས་པའི་དགའ་བ་བཞི་ག་དང༌། ཁྱད་པར་དུ་གཉིད་ཀྱི་འོད་གསལ་གྱི་དུས་སུ་བདེ་
， 2 .
སྟོང་དབྱེར་མེད་ལ་རྩེ་གཅིག་ཏུ་མཉམ་པར་འཇོག་པར་བྱེད། དེ་ནི་གཉིད་ཆོས་སྐུར་
བསྲེ་བ་ཞེས་བྱ་བ་ཡིན། གཞི་ལ་གཉིད་དུ་འགྲོ་བའི་ཚེ་རླུང་སྙིང་གར་ཐིམ་པའི་དབང་
གིས་སྣང་མཆེད་ཐོབ་གསུམ་འོད་གསལ་དང་བཅས་པ་ཤར་བ་ལ་མའི་འོད་གསལ་ཞེས་
བྱ༑ དེ་ཉིད་ཐབས་མཁས་ཀྱིས་ལམ་དུ་བསླང་ནས་ལམ་དུས་ཀྱི་འོད་གསལ་དེ་ཉིད་
ལ་བུའི་འོད་གསལ་ཞེས་བྱ། དེ་གཉིས་གཉིད་དུས་སུ་ངོ་བོ་གཅིག་ཏུ་བསྲེ་བ་ལ་ནི་
གཉིད་དུས་ཀྱི་འོད་གསལ་མ་བུ་བསྲེ་བ་ཞེས་བྱ་བ་ཡིན། འདི་གཉིད་ཀྱི་འོད་གསལ་
ཡང་ཡིན་ལ། སྟོང་ཉིད་རྟོགས་པའི་བློ་ཡང་ཡིན་པས། ལམ་གྱི་འོད་གསལ་དང་
གཉིད་ཀྱི་འོད་གསལ་གཉིས་ཀའི་གཞི་མཐུན་ཡིན་ནོ། །གཉིད་ཀྱི་འོད་གསལ་ལས་
ལྡང་བར་རྩོམ་པ་ན། སྔར་གྱི་འཕེན་པ་བཏང་བ་ལྟར། རྨི་ལམ་གྱི་ལུས་ལོངས་སྐུ་
རྡོ་རྗེ་འཇིགས་བྱེད་ཡབ་ཡུམ་གྱི་སྐུར་ལྡང་སྙམ་པའི་འཕེན་པ་བཏང་། འོད་གསལ་
ལས་ལྡང་བ་དང་དུས་མཉམ་དུ། རྨི་ལམ་གྱི་ལུས་ཕུང་པོ་རྙིང་པ་ལས་གོ་ས་ལོགས་
སུ་ཕྱེ་ནས། ཡིད་ངོར་རྡོ་རྗེ་འཇིགས་བྱེད་ཀྱི་སྐུར་བཞེངས་པ་དེ་འབྱུང་། ལུགས་
ལྡོག་གི་ཉེར་ཐོབ་ནས། སྨིག་རྒྱུའི་བར་གྱི་རྟགས་རྣམས་ཤར་ཞིང་དེ་རྣམས་ངོ་ཤེས་
པར་བྱེད། རྨི་ལམ་གྱི་དུས་སུ་འཇིག་རྟེན་དང་འཇིག་རྟེན་ལས་འདས་པའི་རྣམ་ཐར་
། གཙོ་བོ་ནི་རྨི་ལམ་གྱི་ལུས་
སྦྱོང་བ་སོགས་སྤྲུལ་བསྒྱུར་སྣ་ཚོགས་ཤིག་ཡོད་ཀྱང་

《བ》 དཔལ་རྡོ་རྗེ་འཇིགས་བྱེད་ཀྱི་རྫོགས་རིམ།
_ 165
སྒྱུ་ལུས་སུ་ལངས་པ་དེ་ཉིད་མཚན་དང་དཔེ་བྱད་ཀྱིས་བརྒྱན་པའི་ལོངས་སྐུར་བསྒོམ་
ནས་གསལ་སྣང་བརྟན་པོ་སྒྲུབ་ཅིང་། མཉམ་གཞག་སྒྱུ་མ་ཡུན་རིང་དུ་སྐྱོང་བར་བྱེད།
དེ་ནས་གཉིད་མ་སད་པར་བྱས་ཏེ། ལྟེ་བ་ལ་དམིགས་པ་གཏད་དེ་བསྒོམ་པས། ཡང་
རླུང་ཞུགས་གནས་ཐིམ་གསུམ་གྱིས་དྲངས་པའི་གཉིད་ཀྱི་འོད་གསལ་ཤར་ཏེ་བདེ་སྟོང་
ལ་རྩེ་གཅིག་ཏུ་མཉམ་པར་འཇོག་པ་སོགས་དང་། རྨི་ལམ་ལོངས་སྐུར་ལྡང་བ་རྣམས་
སྔར་བཞིན་བྱེད། དེ་ནས་གཉིད་སད་པར་འདོད་ན་ཕུང་པོ་རྙིང་པ་སྤྲུལ་སྐུ་རྡོ་རྗེ་འཇིགས་
བྱེད་ཡབ་ཡུམ་དུ་བསྒོམ། སྤྱི་བོ་ནས་ཡེ་ཤེས་སེམས་དཔའི་ཚུལ་གྱིས་ཞུགས་ཏེ་གཉིད་
སད་ལུགས་ཁྱད་པར་བ་ཞིག་བྱེད་པ་འདི་སད་པ་སྤྲུལ་སྐུ་བསྲེ་བ་ཞེས་བྱ་བ་ཡིན་ནོ། །དེ་
ལྟར་གཉིད་དུས་སུ་བསྲེ་བ་སྐོར་གསུམ་གྱི་གདམས་པ་རྣམས་ཉམས་སུ་བླངས་པའི་
མཐུས་སད་དུས་ཀྱི་དགེ་སྦྱོར་ལ་ནུས་པ་ཁྱད་པར་དུ་ཐོན་ནས། སད་དུས་སུ་སྲོག་རྩོལ་
བསྒོམ་པ་ན་ལམ་སྔ་མ་སྔ་མ་རྣམས་ལས་ལམ་ཕྱི་མ་ཕྱི་མ་རྣམས་ཀྱི་དུས་སུ་རླུང་རྣམས་
དྷཱ་ཏིར་འདུ་ཕུལ་ཆེ་ཞིང་། བྱང་སེམས་རྣམས་ཀྱང་ཞུ་བ་ཤས་ཇེ་ཆེར་སོང་བས། སྟོང་
པ་བཞི་གསལ་ཞིང་དྭངས་ལ་ཡུན་རིང་བ་འཆར། བདེ་བ་རྣམས་ཀྱང་སྔར་ལས་ཇེ་
ཆེར་སོང་བའི་སྟོབས་ཀྱིས་གཉིས་སྣང་རགས་པ་འགགས་ཕུལ་ཆེ། དེའི་སྟོབས་ཀྱིས་
སྟོང་ཉིད་ཡུལ་དུ་བྱས་པ་ན། ངེས་ངོའི་ངེས་ཤེས་ཇེ་ཆེར་སོང་བའི་དབང་གིས། སྣང་
ངོའི་གཉིས་སྣང་ཡང་ནུབ་ནས་སྟོང་ཉིད་མངོན་སུམ་དུ་རྟོགས་པ་ལ་གཞན་ལས་ཁྱད་
པར་དུ་འཕགས་པའི་ཤིན་ཏུ་མྱུར་བ་གཅིག་ཡོད་པ་ཡིན་གསུང་། དེ་ལྟར་འོད་གསལ་
གྱི་ཡེ་ཤེས་ཀྱི་སྟོང་པ་ཉིད་རྟོགས་པའི་ལམ་གོང་འཕེལ་གོང་འཕེལ་དུ་འགྲོ་བ་ལྟར་འོད་
གསལ་གྱི་རླུང་སེམས་ཙམ་ལས་ལངས་པའི་ཡིད་ངོའོ་སྒྲ་མའི་སྐུ་དེ་ཡང་རྣལ་འབྱོར་
པ་རང་གི་བློ་ངོར་ལམ་འོག་མ་འོག་མ་ལས་གོང་མ་གོང་མ་རྣམས་ཀྱི་དུས་སུ་ཇེ་གསལ་
ཇེ་གསལ་ལ་སོང་ནས་སྒྱུ་ལུས་འགྲུབ་ཏུ་ཉེ་བ་ན། སྒྱུ་ལུས་དངོས་དང་ཡིད་ངོའི་སྒྱུ་

166 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ལུས་གཉིས་རྣལ་འབྱོར་པ་རང་གི་ངོ་བོར་དབྱེ་བ་མེད་པའི་གསལ་སྣང་བརྟན་པོ་ཞིག་
རྙེད་དགོས་ཏེ། དེ་མ་བྱུང་ན་སེམས་དབེན་གྱི་འོད་གསལ་མཐར་ཐུག་གི་མཐར་སྒྱུ་
མའི་སྐུར་ལྡང་མི་ནུས་པ་ཡིན་ནོ། །ལུས་དབེན་གྱི་རྣལ་འབྱོར་པ་ལམ་གོང་མའི་
རྟོགས་པ་མ་བསྒྲོད་པར་འཆི་དགོས་པ་བྱུང་ན། འཆི་དུས་ཀྱི་བསྲེ་བ་སྐོར་གསུམ་ལ་
སློབ་པར་བྱེད་དགོས། དེའི་ཚུལ་ཡང་རྣལ་འབྱོར་པ་རང་ཉིད་ལ་འཆི་ལྟས་ཤར་ཏེ།
འཆི་བསླུ་སོགས་གཞན་གྱིས་བཟློག་མི་ནུས་པར་མཐོང་བ་ན། ལྷ་དང་བླ་མ་ལ་གསོལ་
བ་དྲག་ཏུ་བཏབ་ཅིང་། འཆི་བ་ཆོས་སྐུ་དང་བསྲེ་བ་དང་། བར་དོ་ཕུང་པོ་རྙིང་པ་
ལས་ལོགས་སུ་ལོངས་སྐུར་ལྡང་སྙམ་པའི་འཕེན་པ་བཏང་ལ། ལྟེ་བའི་དམིགས་
རྟེན་རྡོ་རྗེ་འཇིགས་བྱེད་ཡུམ་དང་བཅས་པ་སྙིང་གར་དྲངས་དེ་ལ་སེམས་ཞུགས་པ་བཞིན་
དུ་བྱས་ནས་བསྒོམ་པས། འཆི་བའི་ཚེ་སྙིང་གའི་རྩ་མདུད་ལས་དབང་གིས་གྲོལ་ཏེ།
རླུང་རྣམས་སྙིང་གའི་མི་ཤིགས་པའི་ཐིག་ལེ་ལ་རང་ཤུགས་ཀྱིས་ཐིམ་པ་ལས། སྨིག་
རྒྱུ་ནས་འོད་གསལ་གྱི་བར་གྱི་རྟགས་རྣམས་འཆར་བ་དང་། རང་ཉིད་ཀྱིས་སྙིང་གའི་
དམིགས་རྟེན་ལ་སེམས་གཏད་པས་ལམ་བསྒོམ་སྟོབས་ཀྱི་ཐིམ་རིམ་རྣམས་སོ་སོར་
མེད་པར་ངོ་བོ་གཅིག་ཏུ་གྱུར་ནས། སྨིག་རྒྱུ་ནས་མར་མེ་ལྟར་འབར་གྱི་བར་གྱི་རགས་
པའི་རྟགས་དང་། སྣང་མཆེད་ཐོབ་གསུམ་འོད་གསལ་དང་བཅས་པ་ཤར་བའི་ཚེ། སྟོང་
བཞི་དགའ་བཞིའི་ངོ་བོར་འབྱུང་ཞིང༌། དགའ་བ་བཞི་ག་དང༌། ཁྱད་པར་དུ་འཆི་
བའི་འོད་གསལ་ལྷན་སྐྱེས་ཀྱི་བདེ་བའི་ངོ་བོར་སྐྱེས་པ་དེས་སྟོང་ཉིད་འཛིན་སྟངས་ཀྱི་
ཡུལ་དུ་བྱས་ནས། འཆི་བའི་འོད་གསལ་ལས་མ་ལངས་ཀྱི་བར་དུ་མཉམ་པར་འཇོག
དེ་ནི་འཆི་དུས་ཀྱི་ཆོས་སྐུར་བསྲེ་བ་ཞེས་བྱ་བ་ཡིན། འོད་གསལ་མ་བུ་བསྲེ་བ་ཞེས་
བྱ་བ་ཡང་ཡིན་ཏེ། འཆི་བའི་དུས་ཀྱི་སྣང་མཆེད་ཐོབ་གསུམ་འོད་གསལ་དང་བཅས་
པ་ཤར་བ་ནི་མའི་འོད་གསལ་ཞེས་བྱ། དེ་ཉིད་སྙིང་གར་དམིགས་པ་གཏད་དེ་བསྒོམ་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 
__ _ 167.
པས་རླུང་ཐིམ་པ་ལས་སྣང་མཆེད་ཐོབ་གསུམ་འོད་གསལ་དང་བཅས་པ་ཤར་བ་ལ་ནི་
བུའི་འོད་གསལ་ཞེས་ཟེར། དེ་གཉིས་ངོ་བོ་ཐ་དད་པ་གཉིས་སུ་མེད་པར་ངོ་བོ་གཅིག་
ཏུ་འདྲེས་པ་ལ་ནི་འོད་གསལ་མ་བུ་བསྲེ་བ་ཞེས་བྱ་བ་ཡིན་ནོ། །འདི་ཡང་སྔར་བཤད་
པ་ལྟར། ལས་ཉོན་གྱི་དབང་གིས་འཆི་བའི་འོད་གསལ་ཤར་བའི་འཆི་སེམས་ཡང་
ཡིན། སྟོང་ཉིད་འཛིན་སྟངས་ཀྱི་ཡུལ་དུ་བྱེད་པའི་ཆ་ནས་ལམ་དུས་ཀྱི་ཡེ་ཤེས་ཀྱང་
ཡིན་ནོ། །འོད་གསལ་ལས་ལྡང་ཚད་ཚད་པ་ན། སྔར་གྱི་འཕེན་པ་བཏང་བ་ལྟར།
བར་དོའི་ལུས་ཐ་མལ་པར་མ་ཤོར་བར་སྒྱུ་མའི་སྐུར་ལྡང་སྙམ་པའི་འཕེན་པ་བཏང་།
འོད་གསལ་ལས་ལངས་པ་ན་བར་དོའི་ལུས་ཕུང་པོ་རྙིང་པ་ལས་གོ་ས་ལོགས་སུ་ཕྱེ་
ནས། ཡིད་ངོར་སྒྱུ་མའི་སྐུར་ལངས་ཀྱང་དངོས་གནས་ལ་བར་དོར་ལངས་པ་ཡིན་
ནོ༑ ༑དེ་དང་དུས་མཉམ་དུ་ལུགས་ལྡོག་གི་ཉེར་ཐོབ་ནས་སྨིག་རྒྱུའི་བར་གྱི་རྟགས་
རྣམས་སྔར་ལྟར་འཆར་ཞིང་། རང་རང་གི་སྐབས་སུ་ངོ་ཤེས་པར་བྱེད། བར་དོར་
ལངས་བ་དེས་ཕྱི་ནང་གསང་བ་བསྒྱུར་བའི་རྣལ་འབྱོར་སོགས་བར་དོའི་ཐུགས་དམ་
སྤྱི་དང༌། ཁྱད་པར་དུ་མཉམ་གཞག་སྒྲ་མ་ཡུན་རིང་དུ་སྐྱོང་ཞིང་བསྒོམ་པ་ནི་བར་
དོ་ལོངས་སྐུར་བསྲེ་བ་ཞེས་བྱ་བ་ཡིན། འདི་དང་རྨི་ལམ་གྱི་ལུས་གཉིས་ཀ་དངོས་
གནས་ལ་སྒྱུ་ལུས་སུ་མ་སོང་ཡང་། ཡིད་ངོར་སྒྱུ་མ་ལོངས་སྐུ་ཡིན་སྙམ་པའི་ང་
རྒྱལ་དང་གསལ་སྣང་ཡོད་པའི་ཆ་ནས་ལམ་ལ་འཇོག །རླུང་སེམས་ཙམ་ལས་ཐ་མལ་
པའི་བར་དོ་དང་རྨི་ལམ་གྱི་ལུས་སུ་གྲུབ་པའི་ཆ་ནས། རྨི་ལམ་དང་བར་དོའི་ལུས་
མཚན་ཉིད་པར་འཇོག དེ་འདྲ་བའི་བར་དོ་བ་དེས། ཁམས་རགས་པའི་སྤྲུལ་སྐུ་
འཛིན་པར་འདོད་ན། རང་གི་ཕ་མའི་ལུས་གཞལ་ཡས་ཁང་དང༌། ཕ་མ་གཉིས་
ཀྱི་ཁུ་ཁྲག་གི་དྭངས་མ་ཕྲད་པ་སྤྲུལ་སྐུ་རྡོ་རྗེ་འཇིགས་བྱེད་ཡབ་ཡུམ་དུ་བསྒོམ་ནས།
ལོངས་སྐུས་སྤྲུལ་སྐུར་སྐྱེ་བ་འཛིན་པ་བཞིན་དུ། ཁུ་ཁྲག་གི་དྭངས་མའི་དབུས་སུ་
ཕྲུ

168 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ཉིང་མཚམས་སྦྱར་ཏེ། མེར་མེར་པོ་སོགས་མངལ་གྱི་གནས་སྐབས་ལྔ་རྫོགས། ཕྱི་
རོལ་ཏུ་བཙས་ནས་ཐུན་མོང་གི་བྱ་བ་སྒྲུབ་ནུས་སུ་གྱུར་པ་ནི། སྐྱེ་བ་སྤྲུལ་སྐུར་བསྲེ་
བ་ཞེས་བྱ་བ་ཡིན་ནོ། །འདི་དང་རྨི་ལམ་གྱི་སྐབས་གཉིས་ཀར་རྗེས་མཐུན་པ་དང་
མཚན་ཉིད་པ་རེ་སྣང་ཏེ། གཉིད་ཀྱི་འོད་གསལ་དང་འཆི་བའི་འོད་གསལ་གཉིས་
རླུང་སྟོབས་ཀྱིས་མ་ཟིན་པར། རྨི་ལམ་དང་བར་དོ་འདུན་སྟོ བས་ཀྱིས་འཛིན་པ་ལ་
གོམས་པའི་གང་ཟག་གིས། རྨི་ལམ་ལ་རྨི་ལམ་ཡིན་པར་ངོ་ཤེས་པ་དང་། བར་
དོ་ལ་བར་དོ་ཡིན་པར་ངོ་ཤེས་ནས་དེ་ཉིད་རྡོ་རྗེ་འཆང་གི་སྐུར་བསྒོམ་པ་ནི། རྨི་ལམ་
དང་བར་དོ་སྒྱུ་མའི་སྐུ་རྗེས་མཐུན་པ་ཡིན། གོང་དུ་བཤད་པ་ལྟར་གཉིད་ཀྱི་འོད་གསལ་
དང༌། འཆི་བའི་འོད་གསལ་གཉིས་རླུང་སྟོབས་ཀྱིས་ཟིན་ནས། དེ་ནས་རྨི་ལམ་
དང་བར་དོའི་ལུས་གཉིས་འོད་གསལ་ལས་ལངས་མ་ཐག་ཡིད་ངོར་ལོངས་སྐུར་བསྒོམ་
པ་ནི་རྨི་ལམ་དང་བར་དོའི་སྒྱུ་ལུས་མཚན་ཉིད་པ་ཡིན་ནོ། །དེ་ལྟར་རླུང་དབུ་མར་
ཞུགས་གནས་ཐིམ་གསུམ་དངོས་སུ་འདྲེན་ནུས་པ་རྣམས་ཀྱིས་གོང་དུ་བཤད་པ་ལྟར་
བསྒོམ་ཞིང་། དངོས་སུ་ཞུགས་གནས་ཐིམ་གསུམ་མ་བྱས་པར་གཏུམ་མོ་ཕལ་པ་
འབར་ཏེ། རོ་རྐྱང་ལྟ་བུ་ནས་བྱང་སེམས་བབས་པའི་བདེ་བ་སྐྱེས་ན་ཡང་། དེའི་
སྟེང་ནས་སྟོང་ཉིད་ཡུལ་དུ་བྱས་ཏེ་བདེ་སྟོང་སྦྱོར་བ་ལ་གོམས་པར་བྱེད། དེ་ལྟར་
མེད་ན་ཡང་རོ་རྐྱང་གི་རླུང་དབུ་མར་ཐིམ་པའི་དབང་གིས་གཏུམ་མོ་འབར་ཚུལ་དང་།
དེས་སྤྱི་བོ་ནས་ཁམས་དཀར་པོ་དྷཱ་ཏིའི་ནང་ལ་བབས་ནས་གནས་དེ་དང་དེར་སླེ བས་
པ་ན་དགའ་བ་སྐྱེ་ཚུལ་དང་། སྟོང་པ་རྣམས་ཤར་ཚུལ་ངེས་པར་བྱས་ནས། བདེ་བ་
དང་སྟོང་པ་དངོ ས་མ་ཤར་ཡང་། དེ་དང་དེ་ཤར་བ་དང༌། སྐྱེས་པའི་མོས་པ་བྱས་
པའི་སྒོ་ནས་རང་བཞིན་མེད་པའི་སྟོང་པ་ཉིད་འཛིན་སྟངས་ཀྱི་ཡུལ་དུ་བྱེད་པ་སོགས་
མཉམ་གཞག་དང་འོད་གསལ་ལས་ལངས་པ་དང་དུས་མཉམ་དུ་ཕུང་པོ་རྙིང་པ་ལས་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ།
 __ 169
ལོགས་སུ་བྱེ་བའི་སྒྱུ་མའི་སྐུར་ལངས་པའི་མོས་པ་དང་། དེས་ཕུང་པོ་རྙིང་པ་སྤྲུལ་
སྐུ་རྡོ་རྗེ་འཇིགས་བྱེད་ཡབ་ཡུམ་དུ་བལྟས་ནས་སྙིང་གར་ཞུགས་པ་སོགས་སྐུ་གསུམ་
གྱི་བསྲེ་བ་རྣམས་མོས་པ་ཡིད་བྱེད་ཚུན་ཆད་ཀྱི་སྒོ་ནས་ཀྱང་བསྒོམ་དགོས། རྗེས་ཐོབ་
ཏུ་ཡང་གང་སྣང་སྟོང་པ་དང་སྟོང་པ་བདེ་བ་དང་། བདེ་བ་ལྷ་སྐུར་ཤར་བ་རྣམས་ཀྱི་
དོན་ལེགས་པར་ཤེས་པར་བྱས་ནས། དེ་ལྟར་ཤར་བསྒོམ་གྱི་ཚུལ་དུ་ཡང་ནས་ཡང་
དུ་བྱས་ན་ཚེ་འདིར་རྟོགས་པ་ཇི་བཞིན་དུ་མ་སྐྱེས་ཀྱང་། སྐྱེ་བ་ཕྱི་མ་སོགས་སུ་གདུལ་
བྱ་རིན་པོ་ཆེ་ལྟ་བུའི་གང་ཟག་སོགས་སུ་སྐྱེ་བའི་རྟེན་འབྲེལ་ཡོད་པ་ཡིན་ཏེ། རྗེ་རིན་
པོ་ཆེས་རིམ་ལྔ་གསལ་སྒྲོན་དུ་སྔར་བཤད་པ་ལྟར་གྱི། བདེ་ཆེན་སྐྱེད་མ་ནུས་པའི་
ཞུ་བདེ་སྐྱེད་ནུས་པས་ནི་དེའི་སྟེང་ནས་བསྒོམ། དེ་ཡང་མེད་ན་བདེ་སྟོང་གི་སྦྱོར་
ཚུལ་དང་། མཉམ་རྗེས་ཀྱི་སྐྱོང་ཚུལ་ལེགས་པར་གོ་བའི་སྒོ་ནས་ཀྱང་སྐྱོང་བར་བྱའོ་
ཞེས་པ་ནས། ལེགས་པར་ཤེས་པར་བྱས་ནས་བློས་ཡང་ནས་ཡང་དུ་དེའི་ཕྱོགས་བཟུང་
སྟེ༑ ལམ་འདིའི་རིགས་ཀྱི་ནུས་པ་ཐུན་མོང་མ་ཡིན་པ་བརྟན་པར་བྱའོ། །ཞེས་གསུངས་
པའི་དགོངས་པ་ཡིན་ཞིང་། མཉམ་གཞག་ཏུ་བདེ་སྟོང་སྦྱོར་བར་མ་ཟད་རྗེ ས་ཐོབ་
ཏུ་ཡང་རིགས་པའི་རྣམ་གྲངས་མཐའ་ཡས་པའི་སྒོ་ནས་ཡུལ་སྣང་ཐམས་ཅད་རི གས་
པས་དཔྱད་པ་བྱས་པའི་སྒོ་ནས་རང་བཞིན་མེད་པའི་སྟོང་པ་ཉིད་དུ་གཏན་ལ་ཕབ་ནས་
གང་སྣང་སྟོང་པར་བལྟ་བ་ནི་རྗེས་ཐོབ་ཏུ་ཡང་བདེན་འཛིན་མངོན་གྱུར་པ་མགོ་མནོན་
ནུས་པ་དང་། མཉམ་གཞག་ཏུ་སྟོང་ཉིད་ཀྱི་འཛིན་སྟངས་ཤུགས་ཆེར་འགྲོ་བའི་དགོས་
པ་ཡོད། ཡུལ་སྣང་བདེ་ཆེན་གྱིས་རྒྱས་འདེབས་པ་ནི། དེ་རྣམས་བདེ་ཆེན་དངོས་
མ་ཡིན་ཀྱང་། དེ་རྣམས་བདེ་ཆེན་དུ་བློ་ལ་ཤར་བའི་དབང་གིས། ནང་དུ་བདེ་བ་
འབར་བའི་གྲོགས་བྱེད་པའི་དགོས་པ་ཡོད། བདེ་སྟོང་གི་གཟུང་རྣམ་ལྷར་བསྒོམ་
པ་ནི། གཟུགས་སྒྲ་སོགས་ཡུལ་སྣང་ཐ་མལ་གྱི་སྣང་ཞེན་དང་བྲལ་བའི་མཆོག་གི་

170 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《བ》
སྣང་ཞེན་ཁྱད་པར་ཅན་སྐྱེ་ཞིང་། དེ་ལ་བརྟེན་ནས་འདོད་ཡོན་ལ་སྲེད་པའི་ཉོན་མོངས་
ཅན་གྱིས་དབང་དུ་མི་འགྲོ་བའི་དབང་པོའི་སྒོ་སྡོམ་པའི་ཚུལ་ཁྲིམས་ཀྱི་མཆོག་ཀྱང་
ཡིན་ནོ་གསུང་། སྔགས་ཀྱི་རྣལ་འབྱོར་གྱི་ཡན་ལག་ལྟེ་བའི་རྗེས་གཞིག་བསྒོམ་པའི་
རིམ་པ་རྣམས་བཤད་ཟིན་ཏོ། །རྩ་བའི་ས་བཅད་གཉིས་པ། སྙིང་ཁར་གཞོལ་ཏེ་
གནད་དུ་བསྣུན་ཚུལ་བཤད་པ་ལ། སྐབས་འདིར་ཡང་གསང་འདུས་ནས་བཤད་པ་
ལྟར། སྙིང་གའི་སྣ་རྩེར་སྔགས་ཀྱི་ཐིག་ལེ་བསྒོམ་པ། གདོང་གི་སྣ་རྩེར་འོད་ཀྱི་
ཐིག་ལེ་བསྒོམ་པ། གསང་བའི་སྣ་རྩེར་རྫས་ཀྱི་ཐིག་ལེ་བསྒོམ་པ་དང་གསུམ་ཡོད།
འཇིགས་བྱེད་ཀྱི་སྐབས་འདིར་ཇི་ལྟར་བསྒོམ་པའི་ཚུལ་ནི། སྙིང་གའི་རྩ་འཁོར་གྱི་
དབུས་དྷ ''ཏི འི་ནང་དེར། མ་ལས་ཐོབ་པའི་ཁམས་དམར་པོ་འོག་དང་། ཕ་ལས་
ཐོབ་པའི་ཁམས་དཀར་པོ་སྟེང་། དེའི་དཀྱིལ་དུ་ཡེ་ཤེས་སེམས་དཔའ་རྡོ་རྗེ་འཇིགས་
བྱེད་ཡབ་ཡུམ། དེའི་ཐུགས་ཀར་ཉི་དཀྱིལ་སྲན་མ་ཕྱེད་གཤགས་ཙམ་གྱི་དཀྱིལ་དུ་
ཧཱུྃ་ཡིག་དཀར་པོ་ཡུངས་འབྲུ་ཙམ་ཞིག་ཁ་དོག་དཀར་ཞིང་འོད་འཚེར་བའི་རང་བཞིན་
དུ་བསྒོམ་ནས། དེ་ལས་གཞན་པའི་ཡུལ་སོགས་གཞན་ལ་གཡེང་བ་སྤངས་ཏེ་རྩེ་
གཅིག་ཏུ་བསྒོམ་ན་དེ་ལ་རླུང་འདུས་ནས་བདེ་སྟོང་གི་ཡེ་ཤེས་འཆར་ཞིང་། མངོན་
པར་ཤེས་པ་སོགས་མཆོག་ཐུན་མོང་གི་དངོས་གྲུབ་འགྲུབ་པར་གསུངས། དེ་ཡང་
ཀུ་ཀུ་རི་པས། ཉི་དཀྱིལ་ཐིག་ལེ་ཟླ་བའི་གཟུགས། །ཉི་མ་ཐབས་ལ་ཤེས་རབ་ཟླ།།
དབྱིབས་ནི་གའུ་ཁ་སྦྱོར་འདྲ། །ཞེས་པས་བསྟན་ཅིང༌། ཧཱུྃ་ཡིག་དང་བཅས་བསྒོམ་
ཚུལ་ནི། རྣལ་འབྱོར་བཞིའི་རིམ་པ་ལས། སྙིང་གའི་ཧཱུྃ་ཡིག་དཀར་པོ་ལས། །ཡུལ་
སོགས་དམིགས་པར་མི་བྱེད་པས། །རླུང་གི་སྦྱོར་བ་གོམས་བྱེད་ན། །མངོན་པར་
ཤེས་པའང་ཐོབ་པར་འགྱུར། །ཞེས་གསུངས་པས་བསྟན་ལ། འཇི གས་བྱེད་ཀྱི་སྐབས་
འདིར་ཡང་། །གསང་འདུས་སོགས་གཞུང་གཞན་ནས་འབྱུང་བ་ལྟར། རྡོ་རྗེའི་ལུས་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 171
- --，- ---， --- ，རྨ- ་སྨ -
ལ་གནད་དུ་བསྣུན་པའི་གཙོ་བོ་ནི། སྙིང་གའི་མི་ཤིགས་པའི་ཐིག་ལེ་དེ་ཉིད་ཡིན་
ནོ༑ ༑དེ་ཡང་འཇིགས་བྱེད་ཞེ་དགུ་མའི་དག་པ་ལས། ཞལ་བརྒྱད་ཐུན་ཚོད་བརྒྱད་
ཡིན་ཏེ། །ཞལ་དགུ་ཐུན་ཚོད་སྤྱི་ཡིན་ནོ། །ཞེས་གསུངས་པས། ཕྱི་ལ་སྦྱར་ན།
ཉིན་མོ་ཐུན་ཚོད་བཞི། མཚན་མོ་ཐུན་ཚོད་བཞི། དེ་རྣམས་ཀྱི་གྱེས་གཞི་ཐུན་ཚོད་
སྤྱི་དང་བཅས་དགུ་རྣམ་པར་དག་པ་དང་། ནང་ལ་སྦྱར་ན་སྙིང་གའི་ཆོས་ཀྱི་འཁོར་
ལོའི་རྩ་འདབ་བརྒྱད་ཀྱི་ནང་ནས་རྒྱུ་བའི་རླུང་དེ་ལ་ཉིན་མོའི་ཐུན་ཚོད་བཞི་ལ་རྒྱུ་བའི་
རླུང་དང་། མཚན་མོའི་ཐུན་ཚོད་བཞི་ལ་རྒྱུ་བའི་རླུང་སྟེ་རླུང་བརྒྱད་དང༌། དེ་རྣམས་
གང་ལས་གྱེས་པའི་ཐུན་ཚོད་སྤྱིའི་རླུང་དེས་དབུ་མར་ཞུགས་གནས་ཐིམ་གསུམ་བྱས་
པ་ལས་བྱུང་བའི་བདེ་སྟོང་དབྱེར་མེད་ཀྱི་ཡེ་ཤེས་དེ་ཉིད་ཀྱི་ལྡོག་ཆ་ནས་ཞལ་དགུའི་
རྣམ་པར་ཤར་བ་ཡིན་པའི་ཚུལ་རྣམས་ཀྱིས་ཤེས་པར་བྱ་བ་ཡིན་ནོ། །འོ་ན་སྐབས་
འདིར་དམིགས་པ་ལ་རྩེ་གཅིག་ཏུ་སྒྲིམ་ཚུལ་ཇི ལྟར་ཡིན་ཞེ་ན། སྙིང་གའི་དྷུ་ཏིའི་
ནང་དུ་ཐིག་ལེ་དཀར་དམར་གའུ་ཁ་སྦྱོར་གྱི་ནང་ལ། ཡེ་ཤེས་སེམས་དཔའ་ཡབ་ཡུམ།
དེའི་ཐུགས་ཀར་ཏིང་ངེ་འཛིན་སེམས་དཔའ་ཧཱུྃ་ཡིག་དཀར་པོ། མགོ་བོ་ཟླ་ཚེས་ཐིག་
ལེ་ནཱ་ད་དང་བཅས་པ་དཀར་ཞིང་འོད་འཚེར་བ་ཞིག་ལ་རང་གི་སེམས་ཞུགས་པ་བཞིན་
དུ་བྱས་ཏེ། རྩེ་གཅིག་ཏུ་བསྒོམ་པས། སེམས་གང་དུ་ཟིན་པ་དེར་རླུང་འདུ་བ་ཆོས་
ཉིད་ཡིན་པས། སྙིང་གའི་དྷཱ་ཏིའི་ཐད་ཀྱི་མདུད་པའི་སྟེང་འོག་གང་རིགས་ལ་རླུང་
ཞུགས་གནས་ཐིམ་གསུམ་འབྱུང་། ཞུགས་གནས་ཀྱི་རྟགས་ནི་སྔར་དང་འདྲ། ཐིམ་
པ་ལས་སྨིག་རྒྱུ་ནས་འོད་གསལ་གྱི་བར་གྱི་རྟགས་རྣམས་ཤར་ཞིང་དེ་དག་ཅི་རིགས་
པ་དང་དུས་མཉམ་དུ། ལྟེ་གསང་གི་གཏུམ་མོ་འབར་བའི་རྐྱེན་གྱིས། སྤྱི་བོ་ནས་
བྱང་སེམས་ཞུ་བ་རྟགས་ཀྱི་རྩེའི་བར་དུ་བབས་པའི་ཡས་བབས་ཀྱི་དགའ་བ་བཞི་དང་།
དེ་ནས་བྱང་སེམས་སྤྱི་བོའི་བར་དུ་ལོག་པའི་མས་བརྟན་གྱི་དགའ་བ་བཞི་རྣམས་འཆར་

172 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ཞིང་། སེམས་བདེ་བའི་ངོ་བོར་སྐྱེས་པ་དེས་བདེ་སྟོང་དབྱེར་མེད་ལ་རྩེ་གཅིག་ཏུ་མཉམ་
པར་འཇོག་པ་སོགས་སད་དུས་ཀྱི་བསྲེ་བ་སྐོར་གསུམ་གྱི་ཉམས་ལེན་དང་། གཉིད་
དུ་འགྲོ་ཁར་སྙིང་གའི་དམིགས་རྟེན་ལ་སེམས་གཏད་ནས་བསྒོམ་པས། རླུང་ཞུགས་
གནས་ཐིམ་གསུམ་གྱིས་དྲངས་པའི་སྟོང་བཞི་དགའ་བཞིའི་ངོ་བོར་སྐྱེས་པའི་ཚེ། སྟོང་
ཉིད་ལ་རྩེ་གཅིག་ཏུ་མཉམ་པར་འཇོག་པའི་གཉིད་དུས་ཀྱི་ཆོས་སྐུ་དང་། རླུང་གཡོས་
ཏེ་རྨི་ལམ་ཤར་བ་ན། རྨི་ལམ་གྱི་ལུས་ཕུང་པོ་རྙིང་པ་ལས་གོ་ས་ལོགས་སུ་ཕྱེ་བའི་
ཡིད་ངོར་ལོངས་སྐུར་ལངས་པའི་རྨི་ལམ་ལོངས་སྐུ་དང་བསྲེ་བ་དང་། གཉིད་སད་
པར་ཕྱོགས་ཚེ་ཕུང་པོ་རྙིང་པ་སྤྲུལ་སྐུར་བལྟས་པའི་སྒོ་ནས་ཡེ་ཤེས་སེམས་དཔའི་ཚུལ་
གྱིས་ཞུགས་ཏེ། གཉིད་སད་པ་ཁྱད་པར་དུ་འཕགས་པ་བྱས་ནས། སད་པ་སྤྲུལ་སྐུར་
བསྲེ་བའི་ཉམས་ལེན་རྣམས་བྱའོ། །དེ་འདྲ་བའི་རྣལ་འབྱོར་པ་དེ་སེམས་དབེན་སོགས་
ལམ་གོང་མའི་རྟོགས་པ་མ་ཐོབ་པར་ལས་ཀྱི་དབང་གིས་འཆི་དགོས་པ་བྱུང་བའི་ཚེ།
འཆི་དུས་ཀྱི་བསྲེ་བ་སྐོར་གསུམ་འདི་ལྟར་བྱ་སྟེ། རང་ཉིད་འཆི་བར་ཐག་ཆོད་པ་ན་
ནོར་ལོངས་སྤྱོད་ཐམས་ཅད་དགེ་ཕྱོགས་སུ་བཏང་། འཁོར་གཡོག་ཉེ་འབྲེལ་ཐམས་
ཅད་ལ། འདི་རྣམས་སྐྱེ་བ་སྔ་མ་ནས་འགྲོགས་ནས་འོངས་པ་ནི་མིན། སྐྱེ་བ་སྔ་
མའི་ཉེ་འབྲེལ་ལོངས་སྤྱོད་སོགས་འདི་འདྲ་བ་ལས་ལྷག་པ་ཡོད་དེ་ཐམས་ཅད་བཞག་
ནས་བདག་རང་གཅིག་པུར་ཡོང་དགོས་བྱུང་། དེར་མ་ཟད་ཚེ་རབས་ཐམས་ཅད་དུ་
ལུས་ལོངས་སྤྱོད་ཉེ་འབྲེལ་ཐམས་ཅད་བཞག་ནས་ཕྱིན། བདག་གཅིག་པུར་མ་ཟད་
སེམས་ཅན་ཐམས་ཅད་དེ་འདྲ་བ་ཤ་སྟག་ཡིན་པས་ཉེ་འབྲེལ་འཁོར་གཡོག་འདི་ཐམས་
ཅད་སོ་སོར་དབང་མེད་དུ་གྱེས་དགོས་པ་ཤ་སྟག་ཡིན། འདི་རྣམས་ལ་ཆགས་ཞེན་
བྱེད་པ་དོན་མེད་སྙམ་པ་བྱས་ནས། ཚེ་འདི་སྣང་གི་ཕྱོགས་ལ་ཞེན་པ་མེད་པར་བྱས།
འདི་ལྟ་བུའི་རང་དབང་མེད་པར་སྐྱེ་རྒ་ན་འཆི་སོགས་ཀྱི་སྡུག་བསྔལ་མྱོང་བ་ཐམས་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ།
《བ》 
- ---- 173
ཅད་ཡུལ་སྟེང་ནས་གྲུབ་པ་མེད་པ་ལ་ཡུལ་སྟེང་ནས་གྲུབ་པར་བཟུང་ནས་ཞེན་ཆགས་
བྱས་པ་འདིས་ལན་པར་འདུག་པས་གཉིས་སྣང་རགས་པ་འགགས་པའི་འོད་གསལ་
དང་བཅས་པ་ཤར་བ་ན། བདེ་སྟོང་གཉིས་སུ་མེད་པའི་ཆོས་སྐུའི་ངང་དུ་བསྲེ་བར་
བྱའོ། །སྙམ་པའི་འདུན་པ་དྲག་པོ་ཞིག་བཏང་ནས། གསང་སྔགས་ཀྱི་དམ་ཚིག་
དང་འགལ་བའི་ཉེས་པ་རྣམས་ལ་འགྱོད་པ་དྲག་པོ་སྐྱེས་ཏེ། བླ་མེད་ཀྱི་དབང་མཚན་
ཉིད་ཚང་བ་གཞན་ལ་ཞུ་བའམ་རང་གིས་བདག་འཇུག་བླངས་པའི་སྔགས་ཀྱི་སྡོམ་ལྡན་
དུ་བྱས་ཏེ། བླ་མའི་རྣལ་འབྱོར་བསྒོམ་ནས། འཆི་བ་འོད་གསལ་ཆོས་ཀྱི་སྐུ་དང་
བསྲེ་ནུས་པར་བྱིན་གྱིས་བརླབ་ཏུ་གསོལ། བར་དོ་ལོངས་སྐུ་དང་བསྲེ་ནུས་པར་བྱིན་
གྱིས་བརླབ་ཏུ་གསོལ། སྐྱེ་བ་སྤྲུལ་སྐུ་དང་བསྲེ་ནུས་པར་བྱིན་གྱིས་བརླབ་ཏུ་གསོལ།
ཞེས་སྙིང་ཐག་པ་ནས་གསོལ་བ་བཏབ། རང་ཡི་དམ་གང་ཡིན་གྱི་ང་རྒྱལ་བརྟན་པོ་
དང་། གསལ་སྣང་བསྐྱེད་དེ་འབྱུང་བ་ཐིམ་རིམ་གྱི་སྨིག་རྒྱུ་ནས་འོད་གསལ་གྱི་བར་
གྱི་རྟགས་ཤར་བ་རྣམས་ངོ་ཤེས་པར་བྱེད་ཅིང་། བདེ་སྟོང་ལ་རྩེ་གཅིག་ཏུ་མཉམ་པར་
འཇོག་པར་བྱེད་པ་ཡིན་ནོ། །ཁྱད་པར་དུ་སྣང་མཆེད་ཐོབ་གསུམ་འོད་གསལ་དང་
བཅས་པ་ཤར་བ་ན། སྟོང་ཉིད་ཀྱི་ལྟ་བ་རྣམ་དག་གི་སྟེང་དུ་བཞག་ནས། ཆོས་སྐུའི་
ངོ་བོར་སོང་སྙམ་པའི་འཛིན་སྟངས་དྲག་པོ་བྱས་ནས་རྩེ་གཅིག་ཏུ་འཇོག་པ་ནི། འཆི་
བ་ཆོས་སྐུ་དང་བསྲེ་ཚུལ་ཡིན་ནོ། །འདི་ལྟ་བུའི་ཆོས་སྐུ་དང་བསྲེ་མཁན་གྱི་རྣལ་
འབྱོར་བ་དེ་ལ་ནི། སྔར་ནས་སྙིང་གའི་རྩ་མདུད་ལྷག་མ་མ་ལུས་པར་གྲོལ་ནས་སྤྱོད་
པ་བྱེད་པ་མ་གྲུབ་པ་གཅིག་དང་། སེམས་དབེན་གྱི་རྟོགས་པ་མ་ཐོབ་པར། ངག་དབེན་
མན་ཆད་ཀྱི་སད་དུས་སུ་རླུང་དབུ་མར་ཞུགས་གནས་ཐིམ་གསུམ་བྱས་པའི་རྟགས་རྣམས་
རྫོགས་པ་ནས། ལུས་དབེན་ཐོག་མར་གྲུབ་པ་ཡན་ཆད་དང༌། འཆི་བའི་སྔོན་དུ་
རླུང་དབུ་མར་གཏན་ནས་འཇུག་མ་ཐུབ་ཀྱང་། རླུང་དབུ་མར་འཇུག་པའི་མན་ངག་

174 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《བ》
ལ་མཁས་ཤིང་། ཡིད་ལ་ཡང་ཡང་བཅགས་ནས། ཤར་བསྒོམ་གྱི་ཚུལ་དུ་ཉམས་
སུ་ལེན་པའི་གང་ཟག་གསུམ་ཡོད། གསུམ་པོ་དེས་བར་དོ་ལོངས་སྐུར་ལྡང་ཚུལ་
ཡང་མི་འདྲ་བ་གསུམ་འབྱུང། གང་ཟག་དང་པོ་དེས་འཆི་བའི་འོད་གསལ་སེམས་
དབེན་དཔེའི་འོད་གསལ་མཐར་ཐུག་ཏུ་བསྐྱེད་ནུས་པའི་འོད་གསལ་དེ་ལས་ལྡང་བ་
ན༑ ཤིན་ཏུ་ཕྲ་བའི་རླུང་སེམས་དེ་ཐ་མལ་བ་ལ་བར་དོ་འབྱུང་བའི་དོད་ལ། ལམ་
དུས་ཀྱི་རྡོ་རྗེ་འཆང་གི་སྐུར་ལངས་ནས་དེའི་རྒྱུན་ལས་སངས་རྒྱ་བ་ཡིན་ནོ། །གང་
ཟག་གཉིས་པ་དེས་འཆི་བའི་འོད་གསལ་རླུང་སྟོབས་ཀྱིས་ཟིན་པའི་དབང་གིས། བདེ་
སྟོང་གི་ཏིང་ངེ་འཛིན་ཁྱད་པར་ཅན་གྱི་ངོ་བོར་སྐྱེས་ནས། དེ་ལས་ལྡང་བ་ན་ཤིན་ཏུ་
ཕྲ་བའི་རླུང་སེམས་དངོས་གནས་ལ་རྡོ་རྗེ་འཆང་གི་སྐུར་མ་གྲུབ་ཀྱང་། ཡིད་ངོར་
རྡོ་རྗེ་འཆང་གི་སྐུ་ཡི་རྣམ་པར་ནུས་པ་འབྱུང་ངོ༌། །གང་ཟག་གསུམ་པས་འཆི་བའི་
འོད་གསལ་གྱི་ཚེ། སྟོང་ཉིད་ཀྱི་ལྟ་བ་རྣམ་དག་ལ་འཇོག་ནུས་ཀྱང་། དེ་ལས་ལྡང་
བ་ན་རྡོ་རྗེ་འཆང་གི་སྐུར་ཡང་ཡིད་ངོར་ལྡང་མ་ནུས་པར། བར་དོ་རང་ག་བའི་ལུས་
གྲུབ་ནས། བར་དོ་ལ་བར་དོ་ཡིན་པར་ངོ་ཤེས་པ་ནས་བར་དོའི་ལུས་རྡོ་རྗེ་འཆང་གི་
སྐུར་བསྒོམ་པ་ཡིན་ལ། དེ་དག་ནི་གང་ཟག་དེ་རྣམས་ཀྱིས་བར་དོ་ལོངས་སྐུ་དང་
བསྲེ་ཚུལ་ཡིན། དེ་ནས་ཡིད་ངོར་རྡོ་རྗེ་འཆང་གི་སྐུར་ལངས་པའི་གང་ཟག་དེ་དང་།
བར་དོ་ལ་བར་དོ་ཡིན་པར་ངོ་ཤེས་ནས་རྡོ་རྗེ་འཆང་གི་སྐུར་བསྒོམ་པ་གཉིས་ཀས། བར་
དོའི་སྣང་བ་ཐམས་ཅད་ངོ་བོ་བདེ་སྟོང་གི་ཡེ་ཤེས་ཡིན་པ་ལ། རྡོ་རྗེ་འཆང་གི་རྣམ་
པར་ཤརབའི་ལྷར་བསྒོམ་ནས། སྐྱེ་གནས་སོགས་ཐམས་ཅད་ལ་ཆགས་ཞེན་བཀག།
གང་དུ་སྐྱེ་བ་ལེན་པའི་མའི་མངལ་དེ་གཞལ་ཡས་ཁང་དང༌། ཕ་མའི་ཁམས་དཀར་
དམར་མི་བསྐྱོད་པ་སོགས་སྤྲུལ་སྐུར་བསྒོམ་སྟེ། ཡེ་ཤེས་སེམས་དཔའི་ཚུལ་གྱིས་
ཞུགས་པར་མོས་ནས། སྐྱེ་གནས་སུ་ཞུགས་པའི་བར་དོ་ཤི་བའི་སྣང་མཆེད་ཐོབ་གསུམ་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 175
《བ》 
འོད་གསལ་དང་བཅས་པ་ཤར་བ་ན་ཆོས་སྐུ་དང་བསྲེ་ཞིང་། དེ་ལས་ལུགས་ལྡོག་གི་
སྣང་མཆེད་ཐོབ་གསུམ་དང་བཅས་པ་འཆར་བར་རྩོམ་པ་ནི་མངལ་དུ་ཞུགས་ཟིན་པ་ཡིན་
པས། དེའི་ཚེ་ཡི་དམ་གང་ཡིན་གྱི་སྤྲུལ་སྐུའི་རྣམ་པར་ལངས་ཏེ། ལྷའི་ང་རྒྱལ་
གྱིས་གནས་པ་ནི་སྐྱེ་བ་སྤྲུལ་སྐུར་བསྲེ་བ་ཞེས་བྱའོ། །ཚེ་འདིར་རླུང་དབུ་མར་བཅུག་
ནས་ཆོས་སྐུ་དང་། ཡིད་ངོར་རྡོ་རྗེ་འཆང་གི་སྐུར་ལངས་ཏེ། བར་དོ་དང་བསྲེ་ནུས་
པའི་གང་ཟག་གིས། རང་འདོད་ན་མཁའ་སྤྱོད་ལ་སོགས་པའི་གནས་སུ་ཡང་འཕོ་
བར་ནུས་ལ། མིའི་སྐྱེ་གནས་སུ་འདུག་ན་ཡང་སྔགས་ལ་སྤྱོད་པའི་རྟེན་ཁྱད་པར་
ཅན་དུ་སྐྱེ་བར་གདོན་མི་ཟ། དེའི་ཕྱིར་རྡོ་རྗེ་འཆང་གི་གོ་འཕང་མྱུར་དུ་ཐོབ་པོ། ། ཚེ་
འདིར་རྫོགས་རིམ་གྱི་རྟོགས་པ་མ་ཐོབ་པ་དེས་ཀྱང་། སྐྱེ་འཆི་བར་དོ་གསུམ་སྐུ་གསུམ་
དང་བསྲེ་ཚུལ་གྱི་གོ་བ་ལེགས་པར་ཆགས་ནས་འཆི་ཁར་དམ་ཚིག་དང་སྡོམ་པ་ཉམས་
ཆགས་བྱུང་བ་རྣམས་སོར་ཆུད། བླ་མའི་མན་ངག་གི་སྒོ་ནས་འདུན་པས་བསྲེ་བའི་
གང་ཟག་དེས་སྔར་བཞིན་འདུན་སྟོབས་ཀྱིས་བསྲེ་བ་བྱས་པ་ལ་བརྟེན་ནས། དེ་ཡང་
སྔགས་སྒྲུབ་པའི་རྟེན་དུ་སྐྱེས་ཏེ། དགེ་བའི་བཤེས་གཉེན་དང་ཕྲད་ནས་སྔགས་ཀྱི་
གདམས་ངག་ཕྱིན་ཅི་མ་ལོག་པ་ཐོབ་སྟེ་རྟོགས་པ་ཁྱད་པར་ཅན་སྐྱེས་ནས། དེ་ངན་
སོང་དུ་སྐྱེ་མི་སྲིད་པར་སྐྱེ་བ་ཐམས་ཅད་དུ་སྔགས་སྒྲུབ་པའི་རྟེན་འབའ་ཞིག་ལ་སྐྱེ་ལ།
དེ་ཡང་རྟོགས་པ་གོང་འཕེལ་གོང་འཕེལ་དུ་གྱུར་པའི་སྒོ་ནས་མྱུར་དུ་འཚང་རྒྱ་བར་
གདོན་མི་ཟའོ། །འོ་ན་འདི་ལྟ་བུའི་བསྲེ་བ་རྣམས་དུས་ཇི་ཙམ་ནས་བྱེད་པ་ཡིན་ཞེ་
ན༑ 
སྲོག་རྩོལ་གྱི་རོ་རྐྱང་གི་རླུང་ཞུགས་གནས་ཐིམ་གསུམ་བྱས་པ་ལས་བྱུང་བའི་
འོད་གསལ་གྱི་རྟོགས་པ་འདྲེན་ནུས་པའི་མཚམས་ནས་བྱེད་དགོས་ཞིང་། རླུང་ཞུགས་
གནས་ཐིམ་གསུམ་བྱེད་མ་ནུས་པ་རྣམས་ཀྱིས་གཉིད་ཀྱི་འོད་གསལ་དང་རྨི་ལམ་འདུན་
སྟོབས་ཀྱིས་འཛིན་ནུས་ན་དེའི་སྟེང་ནས་བྱ་དགོས་སོ། །དེ་ཡང་ཚེ་འདིར་འཚང་

དཀ6 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། ____ 《བ》
རྒྱ་བའི་གང་ཟག་གིས། སད་དུས་ཀྱི་བསྲེ་བ་རྣམས་དང་། གཉིད་དུས་ཀྱི་བསྲེ་བ་
རྣམས་བྱེད། བར་དོར་འཚང་རྒྱ་བའི་གང་ཟག་གིས། སད་དུས་ཀྱི་བསྲེ་བ་སྐོར་གསུམ་
དང༌། གཉིད་དུས་ཀྱི་བསྲེ་བ་སྐོར་གསུམ་གྱི་སྟེང་དུ། འཆི་བ་འོད་གསལ་དང་བསྲེ་
བའི་གདམས་ངག་རྣམས་བྱེད། སྐྱེ་བ་བརྒྱུད་ནས་འཚང་རྒྱ་བའི་གང་ཟག་གིས། བསྲེ་
བ་སྐོར་དགུ་པོ་ཐམས་ཅད་ལ་སློབ་དགོས་པ་ཡིན། བསྲེ་བ་དེ་ལ་ཕྱེ་ན། སད་དུས་
སུ་གསུམ། གཉིད་དུས་སུ་གསུམ། འཆི་དུས་སུ་གསུམ་དང་དགུ་ཡོད། བསྡུ་ན་
ཆོས་སྐུ་དང་བསྲེ་བ། ལོངས་སྐུ་དང་བསྲེ་བ། སྤྲུལ་སྐུ་དང་བསྲེ་བ་གསུམ་གྱི་ནང་
དུ་འདུས་པ་ཡིན། ཤིན་ཏུ་སྤྲོས་མེད་ལ་གནས་པའི་རྣལ་འབྱོར་པ་འགའ་ཞིག་གིས་
ནི༑ འོད་གསལ་འཛིན་རེས་ཀྱིས་གཉིད་ཀྱི་འོད་གསལ་བསྒོམ། འོད་གསལ་ལས་
ལྡང་རེས་ཀྱི་རྨི་ལམ་གྱི་སྒྱུ་ལུས་སུ་ལྡང་བ་མ་གཏོགས། སད་དུས་ཀྱི་འོད་གསལ་
སོགས་ཟུར་པ་གཞན་མི་བསྒོམ་པར་བཤད་དོ། །དེས་ནི་སྙིང་གའི་སྣ་རྩེར་སྔགས་
ཀྱི་ཐིག་ལེ་སྒོམ་ཚུལ་དེ་སོང་། ཞར་བྱུང་བུམ་པ་ཅན་བསྒོམ་ན། བུམ་པ་ཅན་ལ་
མང་དུ་འདུག་ཀྱང་། སྙིང་གར་སྲོག་ཐུར་བསྲེ་བའི་བུམ་པ་ཅན་གཙོ་བོ་ཡིན་པས། དེའི་
བསྒོམ་ཚུལ་ནི། རང་ཉིད་གོང་ལྟར་རྡོ་རྗེ་འཇི གས་བྱེད་ཡབ་ཡུམ་དུ་གསལ་བའི་
རྩ་གསུམ་འཁོར་ལོ་བཞི་དང་བཅས་པ་གསལ་བཏབ། སྙིང་གའི་དམིགས་རྟེན་ལ་
སེམས་ཞུགས་པ་བཞིན་དུ་བྱས་ནས་བཟུང་སྟེ། དྷ ་ཏིའི་ཡར་སྣ་ནས་སྟེང་རླུང་སྲོག་
འཛིན་དཀར་པོ་སྤོས་རེང་གི་དུད་པ་བཞིན་དུ་དྷཱ་ཏིའི་ནང་ནས་བྱུང་སྟེ། མཆིལ་མ་
སྒྲ་མེད་ཅིག་མིད་པ་དང་མཉམ་དུ། སྙིང་གའི་ཧཱུཾ་ཡིག་གི་མགོ་བོ་ནས་མར་ཐིམ། དྷཱ་
ཏཱིའི་མར་སྣ་ནས་འོག་རླུ ང་ཐུར་སེལ་སེར་པོ་ཡོར་དྲངས། སྙིང་གའི་ཧཱུཾ་ཡིག་གི་
ཞབས་ཀྱུ་ནས་ཡར་ཞུགས། སྟེང་འོག་གི་རླུང་གཉིས་ཁ་སྦྱར་དུ་འཛིན་པ་ཡིན། དེ་
ལ་བུམ་པ་ཅན་རབ་བརྒྱ་རྩ་བརྒྱད། འབྲིང་བདུན་ཅུ་དོན་དྲུག །ཐ་མ་སུམ་ཅུ་སོགས་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ།
《བ》 177
བསྒོམ་པར་བཤད་ཀྱང་རླུང་ལས་རུང་དུ་མ་གྱུར་གྱི་བར་དུ། དམིགས་པ་དལ་བུ་བྱས་
ནས། སྦྱོར་བ་འཇམ་པོ་མ་བྱས་ན་སྲོག་རླུང་སྟོད་འཚངས་སུ་འགྱུར་བས། བསྒོམ་
ཚུལ་གྱི་གནད་ལ་མཁས་པར་བྱས་ནས། རླུང་མི་ཐུབ་པ་ན་དྷཱ 'ཏིའི་ནང་ནས་ཡར་
སོང་བར་མོས་ཏེ། ཁ་ནས་ཡེ་མ་ཤོར་བར་སྣ་བུག་ནས་སངསཾ་ཏེ་གཏོང་། རླུང་
མཉེན་དུ་སོང་ནས་རྒྱུན་ཇེ་རིང་ཇེ་རིང་དུ་གཏོང་ཞིང་། སྦྱོར་བ་ཡང་ཅུང་ཟད་དྲག་
ཏུ་བཏང་བའི་སྒོ་ནས་བསྒོམ་དགོས་ཏེ། རླུང་བུམ་པ་ཅན་གང་ལས་བསྒོམ་པར་བཤད་
ན༑ རྣལ་འབྱོར་བཞིའི་རིམ་པ་ལས་བཤད་ཅིང་། དེ་ཡང་གང་འདྲ་ཞིག་བཤད་ན།
དགུག་པའི་སྦྱོར་ན་དགུག་བྱ་སྟེ། །རེངས་པའི་སྦྱོར་བས་མི་གཡོ་བར། །ཞི་བ་ཡིས་
ནི་ཞི་བ་ཉིད། །ཅེས་གསུངས། དགུག་པའི་སྦྱོར་བ་ནི་རླུང་ནང་དུ་འཐེན་པ་དང་།
རེངས་པའི་སྦྱོར་བས་མི་གཡོ་བ་ནི་རླུང་དམིགས་རྟེན་ལ་ཇི་ཙམ་ཐུབ་ཀྱི་བར་བཟུང་བ་
དང༌། ཞི་བ་ཡིས་ནི་ཞི་བ་ཉིད། །ཅེས་པ་ཟུག་མི་སྐྱེ་ཙམ་ནས་ཕྱིར་གཞིལ་ཏེ་ཕྱིར་
འབུད་པར་བྱེད། དེ་ལྟར་གོང་དུ་བཤད་པ་ལྟར་སྙིང་གར་སྲོག་ཐུར་བསྲེ་བའི་བུམ་པ་
ཅན་བསྒོམ་པ་ལ་བརྟེན་ནས། རླུང་ཞུགས་གནས་ཐིམ་གསུམ་སོགས་འབྱུང་ཞིང་།
དེ་ལ་བརྟེན་ནས་སད་དུས་ཀྱི་བསྲེ་བ་སྐོར་གསུམ། འཆི་དུས་ཀྱི་བསྲེ་བ་སྐོར་གསུམ་
རྣམས་ཀྱང་གོང་དུ་བཤད་པ་བཞིན་བྱའོ། །གཉིས་པ་གདོང་གི་སྣ་རྩེར་འོད་ཀྱི་ཐིག་
ལེའི་སྲོག་རྩོལ་བསྒོམ་ཚུལ་ནི། སྙིང་གའི་མི་ཤིགས་པའི་ཐིག་ལེ་དང་དབྱེར་མེད་
དུ༑ ཡེ་ཤེས་སེམས་དཔའ་དང་དམ་ཚིག་སེམས་དཔའ་གཉིས་བསྒོམ་ནས། དེ་ལ་
བརྟན་པ་ཐོབ་པ་ན་སྙིང་གའི་མི་ཤིགས་པ་ལ་སེམས་ཞུགས་པ་བཞིན་དུ་བྱས་ཏེ། ཧཱུྃ་
ཡིག་ལས་རླུང་སྤོས་རེ ང་གི་དུད་པ་ལྟ་བུ་དཀར་ཤས་ཆེ་ཞིང་འོད་ཟེར་སྣ་ལྔ་འཕྲོ་བ།
དྷཱ་ཏིའི་ནང་ལ་ཡར་སོང་སྨིན་མཚམས་ཀྱི་དྷཱ ་ཏིའི་ཡར་སྣ་ནས། དྷཱ' འི་ནང་དུ་
འཇུག་པའི་ཚེ། ཨོཾ་ཞེས་པའི་གདངས་ཀྱིས་ནང་དུ་ལོག །སྙིང་གའི་ཧཱུྃ་ཡིག་ལ་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
178 
སིབ་སྟེ་ཐིམ། ཨཞེས་ལྡང་འཇུག་གང་རུང་གི་ཡུན་ཚད་དང་མཉམ་པར་གནས་
པར་བྱེད། ཡང་ཧཱུྃ་གི་གདངས་ཀྱིས་དྷཱ་ཏིའི་ཡར་སྣར་སླེབས་པ་ན། ཨོཾ་གྱི་གདངས་
ཀྱིས་ནང་དུ་ལོག་པ་སོགས་སྔར་ལྟར་བྱ། ཐུར་སེལ་ལ་རྡོར་བཟླས་བྱེད་ན། སྙིང་
གའི་ཧཱུྃ་གི་ཞབས་ཀྱུ་ལས། རླུང་སེར་ཤས་ཆེ་བ་དྷཱ་ཏཱིའི་མར་སྣ་སོང༌། ཨོཾ་གྱི་གདངས་
ཀྱིས་ནང་དུ་ལོག་པ་དང་། ཨཱའི་གདངས་ཀྱིས་གནས་པ་སྔར་ལྟར་བྱེད། རྡོར་བཟླས་
ལྟག་སྤྲོད་ཀྱི་ཚུལ་དུ་བྱེད་ན། ཧཱུྃ་ཡིག་གི་མགོ་བོ་དང་ཞབས་ཀྱུ་གཉིས་ཀ་ལས། ཧཱུྃ་
གི་གདངས་ཀྱིས་ཕྱིར་འགྲོ་བ་དུས་མཉམ་དུ་བྱེད། དྷཱ ''ཏིའི་ཡར་སྣ་མར་སྣ་ནས་ཨོ་
གྱི་གདངས་ཀྱིས་ནང་དུ་ལོག་པ་དུས་མཉམ་དུ་བྱེད། ཞབས་ཀྱུ་དང་མགོ་བོ་ལ་ཐིམ་
ཟིན་ནས། ཨཱའི་གདངས་ཀྱིས་གནས་པར་བྱེད་པ་ཡིན། དེ་ནི་སྙིང་གར་སྲོག་ཐུར་
བསྲེ་བའི་རྡོར་བཟླས་ཞེས་བྱ། དེ་ནས་རྩ་བའི་རླུང་གཞན་གཉིས་ལ་ཡང་རྡོར་བཟླས་
བྱེད་ན་སྔར་ལྟར་དང་། རྒྱུ་བ་ལ་སོགས་པའི་ཡན་ལག་གི་རླུ ང་ལ་རྡོར་བཟླས་བྱེད་
ན༑ སྙིང་གའི་ཧཱུཾ་ཡིག་གི་ཐད་རང་ནས་རྩ་ཕྲ་ཞིང་མཉེན་པ་རེ། མིག་གཉིས་ཀྱི་
དབུས་དང་། རྣ་བ་གཉིས་དང༌། སྣའི་བུག་པའི་ཐད་དང་། ལྕེའི་རྩེ་མོའི་བར་དུ་
གསལ་བཏབ། དེ་ནས་ཧཱུྃ་ཡིག་ལས་རླུང་ཕྲ་ལ་མཉེན་པ། སྦྱོར་བ་འཇམ་པོའི་སྒོ་
ནས་རྩ་དེ་རྣམས་ཀྱི་ནང་དུ་ཡར་ཧཱུྃ་གི་གདངས་ཀྱིས་སོང་། མིག་གཉིས་ཀྱི་དབུས་
སུ་སླེབས་པ་ན་སྦྱོར་བ་འཇམ་པོ་འི་སྒོ་ནས་ཨོཾ་གྱི་གདངས་ཀྱིས་ནང་དུ་ལོག །ཨཱའི་
གདངས་ཀྱིས་གནས་པ་སྔར་ལྟར་བྱེད། དེ་ལྟར་རྡོར་བཟླས་ཟླ་བ་དྲུག་ལ་སོགས་པར་
བྱས་པའི་མྱོང་བ་སྐྱེ་ཚུལ་ནི། ཐོག་མར་དྷཱ་ཏིའི་ནང་ནས། རླུང་འབྱུང་འཇུག་བྱེད་
པར་མོས་པ་ཙམ་ལས་དངོས་སུ་བྱེད་མི་ནུསཾ། རླུང་ལྡང་འཇུག་གནས་གསུམ་ཡི་གེ་
འབྲུ་གསུམ་གྱི་གདངས་སུ་མོས་པ་ཙམ་ལས་ཡི་གེ་འབྲུ་གསུམ་གྱི་གདངས་སུ་མི་འཆར་
ཡང་གོམས་པའི་མཐར་དྷཱ''ཏིའི་ནང་ནས་རླུང་དངོས་སུ་འབྱུང་འཇུག་བྱེད་ཅིང་། རླུང་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 179
《བ》
ལྡང་འཇུག་གནས་གསུམ་གྱི་གདངས་ཀྱང་། མོས་པ་ཙམ་མ་ཡིན་པར་རླུང་གི་གདངས་
ཡི་གེ་འབྲུ་གསུམ་གྱི་གདངས་སུ་འཆར་བའི་གསུང་གི་ང་རྒྱལ་བཅོས་མིན་འཕོས་པ་
འབྱུང་། དེ་ལ་བརྟེན་ནས་སྙིང་གའི་རྩ་མདུད་ཁད་ཀྱི་ཁད་ཀྱིས་གྲོལ་ཏེ། རླུང་རྣམས་
སྙིང་གའི་རྩ་འཁོར་གྱི་དབུས་སུ་ཚུད་པ་ན། ལྡང་འཇུག་གཉིས་ཇེ་ཐུང་ཇེ་ཐུང་དང༌།
གནས་པའི་ཡུན་ཇེ་རིང་དུ་སོང་བའི་མཐར་གནས་པ་འབའ་ཞིག་ཏུ་སོང་བའི་རྗེས་སུ་
ཐིམ་པའི་རྟགས་རྣམས་འབྱུང་། ཐིམ་པའི་རྟགས་ནི་སྔར་སྙིང་གའི་རྩ་མདུད་མ་གྲོལ་
གོང་ལས་ཆེས་ཁྱད་པར་དུ་འཕགས་པའི་སྨིག་རྒྱུ་ནས་འོད་གསལ་གྱི་བར་གྱི་རྟགས་
རྣམས་འཆར་ཞིང་། དེའི་ཚེ་སྔོན་གོམས་ཀྱི་ཤུགས་ཀྱིས་སྟོང་བཞི་དགའ་བཞིའི་ངོ་
བོ་འབྱུང་། སྟོང་པ་བཞི་ག་དང་དགའ་བ་བཞི་གའི་དུས་སུ་སྟོང་ཉིད་འཛིན་སྟངས་
ཀྱི་ཡུལ་དུ་བྱས་ནས་ལུགས་འབྱུང་ལུགས་ལྡོག་གཉིས་ཀའི་སྐབས་སུ། བདེ་སྟོང་
དབྱེར་མེད་ལ་རྩེ་གཅིག་ཏུ་མཉམ་པར་འཇོག་པར་བྱེད། འོད་གསལ་ལས་ལྡང་བར་
རྩོམ་པ་ན་ལོངས་སྐུ་རྡོ་རྗེ་འཇིགས་བྱེད་ཀྱི་སྐུར་ལྡང་སྙམ་པའི་འཕེན་པ་བཏང་། འོད་
གསལ་ལས་ལངས་པ་དང་། དུས་མཉམ་དུ་ཡིད་ངོར་རྡོ་རྗེ་འཇིགས་བྱེད་ཀྱི་སྐུར་ཕུང་
པོ་རྙིང་པ་ལས་གོ་ས་ལོགས་སུ་གྲུབ་པ་དེ་འབྱུང༌། མཉམ་གཞག་སྒྲ་མ་ཡུན་རིང་
དུ་བསྐྱངས་ནས། མཉམ་གཞག་ལས་ལྡང་རན་པའི་དུས་སུ། ཕུང་པོ་རྙིང་པ་སྤྲུལ་
སྐུ་རྡོ་རྗེ་འཇིགས་བྱེད་ཡབ་ཡུམ་དུ་བལྟས་ནས། སྤྱི་བོ་ནས་ཡེ་ཤེས་སེམས་དཔའི་
ཚུལ་གྱི་སྙིང་གར་ཞུགས་ཏེ་ཁམས་རགས་པའི་སྤྲུལ་སྐུ་འཛིན་པར་བྱེད། དེས་མཚོན་
ནས། སད་དུས་ཀྱི་བསྲེ་བ་སྐོར་གསུམ་གཉིད་དུས་ཀྱི་བསྲེ་བ་སྐོར་གསུམ། འཆི་
དུས་ཀྱི་བསྲེ་བ་སྐོར་གསུམ་རྣམས་ལ་ལུས་དབེན་གྱི་སྐབས་སུ་བཤད་པ་བཞིན་བྱེད། སྙིང་
གའི་རྩ་མདུད་མ་གྲོལ་གོང་དུ་བྱང་སེམས་སྤྱི་བོ་ནས་ནོར་བུའི་རྩེའི་བར་དུ་ཕབ་པས།
ཡས་བབས་ཀྱི་དགའ་བ་དང༌། དེ་ལས་སྤྱི་བོའི་བར་ལྡོག་པས་མས་བརྟན་གྱི་དགའ་

180 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
བ་རྣམས་བསྐྱེད་དེ་བདེ་སྟོང་སྦྱོར་བ་ཡིན་ལ། སྙིང་གའི་རྩ་མདུད་གྲོལ་ནས། དགའ་
བཞི་དང་སྟོང་བཞི་རྣམས་སྙིང་གའི་མི་ཤིགས་པ་ལ་ཐིམ་ནས་འདྲེན་པ་ཡིན་པས། དེའི་
ཚུལ་རྣམས་ཤེས་དགོས་པར་ཡོད། གསུམ་པ་དེའི་བོགས་འདོན་གསང་བའི་སྣ་རྩེར་
རྫས་ཀྱི་ཐིག་ལེ་སྲོག་རྩོལ་བསྒོམ་ཚུལ་ནི། རྡོ་རྗེ་བཟླས་པའི་རྣལ་འབྱོར་ལ་མྱོང་བ་
ཐོན་ནས་རང་ཉིད་འདོད་ལྷ་ཡབ་ཡུམ་དུ་བསྒོམ་པའི་ཡབ་ཀྱི་རྡོ་རྗེའི་མར་སྣའི་དྷ་ཏི་
དང༌། ཡུམ་གྱི་དྷཱུ་ཏཱིའི་མར་སྣ་གཉིས་རྩེ་སྤྲད་དེ་སྦྱར་བའི་མཚམས་ཀྱི་ནང་དུ། ཐིག་
ལེ་ཡུངས་འབྲུ་ཙམ་འོད་ཟེར་ཁ་དོག་ལྔ་འཕྲོ་བ། སྟེང་དཀར་ལ་འོག་དམར་བ་ཞིག་
བསྒོམ་ཞིང་། ཡུམ་གྱི་དྷཱ''ཏི འི་མར་སྣའི་ནང་ནས་རླུང་སྔོ ཕྱུར་ཕྱུར་བྱུང་སྟེ། རང་
གི་དྷུ་ཏིར་ཞུགས་པའི་རྐྱེན་གྱིས་ལུས་ཀྱི་སྟོད་སྨད་ཀྱི་རླུང་རྣམས་རང་གི་སྙིང་གར་
སྔར་བས་ཀྱང་འདུ་ཕུལ་ཆེ་བར་བསམ་ཞིང་། རང་ཉིད་སྙིང་གའི་ཏིང་ངེ་འཛིན་སེམས་
དཔའ་ལ་སེམས་གཏད་ནས། ལུས་ཀྱི་སྟོད་སྨད་ཀྱི་རླུ ང་ཀུན་རྩ་ནང་སོ་སོ་ནས་སྔོ་
ཕྱུར་ཕྱུར་བྱུང་སྟེ། སྙིང་གའི་མི་ཤིགས་པའི་ཐིག་ལེར་ཞུགས་པ་ཡང་ཡང་བསྒོམ་
པས་རླུང་ཞུགས་གནས་ཐིམ་གསུམ་འབྱུང་། ཞུགས་གནས་ཀྱི་རྟགས་ནི་སྔར་དང་
འདྲ། ཐིམ་པའི་རྟགས་སུ་ལྟེ་གསང་ནས་གཏུམ་མོ་འབར་ཏེ་བྱང་སེམས་རྩ་ཡི་རྩེ་1
མོ་རྣམས་ནས་ཚུར་བབས་ལ་ཁད་ཁད་པ་ན་སྨིག་སྒྲ་ལྟ་བུའི་རྟགས། དེ་ནས་རིམ་
གྱིས་ཚུར་ཙམ་འོངས་པ་ན། དགའ་བ་དང་དུ་བ་ལྟ་བུའི་རྟགས་བྲང་སྤྲོད་ཀྱི་ཚུལ་དུ་
ཡོད། དེ་ནས་ཚུར་ཙམ་བབས་པ་ན། མཆོག་དགའ་དང༌། མཁའ་སྣང་མེ་ཁྱེར་ལྟ་
བུའི་རྟགས་གཉིས་དུས་མཉམ་དུ་འབྱུང་། དེ་ནས་ཚུར་ཙམ་བབས་པ་ན། ཁྱད་དགའ་
དང་མར་མེ་ལྟར་འབར་གྱི་རྟགས་གཉིས་དུས་མཉམ་དུ་འབྱུང༌། དེ་ནས་སྙིང་གའི་
རྩ་འདབ་ཀྱི་རིམ་པ་དང་པོར་སླེབས་པ་ན། སྣང་བའི་ཡེ་ཤེས་འཆར། རྩ་འདབ་རིམ་
པ་གཉིས་པར་སླེ བས་པ་ན་མཆེད་པའི་ཡེ་ཤེས་བདེ་བའི་ངོ་བོར་འཆར། དེ་ནས་རིམ་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ།
《བ》 181
པ་གསུམ་པར་སླེབས་པ་ན། ཉེར་ཐོབ་ཀྱི་སེམས་བདེ་བའི་ངོ་བོར་སྐྱེ། དེ་ནས་མི་
ཤིགས་པའི་ཐིག་ལེར་ཐིམ་པ་ན། འོད་གསལ་གྱི་སེམས་བདེ་བའི་ངོ་བོར་སྐྱེས་ཏེ་
བདེ་སྟོང་ལ་མཉམ་པར་འཇོག་པ་སོགས་སྔར་བཞིན་བྱེད། དེ་ནས་འོད་གསལ་ལ་
གནས་བཞིན་པའི་ངང་ནས། བྱང་སེམས་རྩ་འཁོར་ནང་མ་ནས་རིམ་གྱིས་རིམ་གྱིས་
བབས་ཏེ་རང་གནས་སུ་སླེབས་པ་ན་མས་བརྟན་གྱི་ལྷན་སྐྱེས་ཀྱི་དགའ་བ་བསྐྱེད་དེ། བདེ་
སྟོང་སྦྱོར་བ་སོགས་སད་དུས་ཀྱི་བསྲེ་བ་སྐོར་གསུམ་ལ་སྔར་ལྟར་སློབ་པར་བྱེད། རྩ་
བའི་ས་བཅད་གཉིས་པ་དམ་ཚིག་གི་རྣལ་འབྱོར་བཤད་པ་ནི། ཤེས་རབ་ཕྱག་རྒྱ་མའི་
བྱེད་ལས་ལ་བརྟེན་ནས་ཐབས་སྒྲུབ་པ་པོ། རང་གི་སྙིང་གར་རླུ ང་རྣམས་འཆི་རིམ་
ཇི་བཞིན་དུ་ཐིམ་པས། འོད་གསལ་བདེ་བ་ཆེན་པོའི་ཡེ་ཤེས་སྐྱེ་བའི་ཐབས་ཕྱག་རྒྱ་
སྲོག་རྩོལ་དུ་འགྲོ་བའི་མན་ངག་རྡོ་རྗེ་འཆང་ནས་རྩ་བའི་བླ་མའི་བར་གྱི་གདམས་པ་
བར་མ་ཆད་པའི་མན་ངག་གི་རིམ་པ་ལ་བརྟེན་ནས། སྲིད་པ་འཁོར་བའི་སྡུག་བསྔལ་
གྱི་རྩ་བ་བདག་འཛིན་དང་འཛིན་སྟངས་དངོས་སུ་འགལ་བའི་ལམ་མི་འགྱུར་བའི་བདེ་
བ་ཆེན་པོ་སྐྱེད་ནས། འབྲས་བུ་འཁོར་བའི་སྡུག་བསྔལ་གཞོམ་པར་འདོད་པས་ལས་
དང་ཡེ་ཤེས་ཀྱི་ཕྱག་རྒྱ་གང་རིགས་ལ་བརྟེན་པའི་ལྷན་སྐྱེས་ཀྱི་བདེ་བ་བསྒོམ་པར་བྱ་
དགོས་ཏེ། རྣལ་འབྱོར་བཞིའི་རིམ་པ་ལས། ཤེས་རབ་ཐབས་ཀྱི་ཕྱག་རྒྱ་ལས། །བླ་
མའི་མན་ངག་རིམ་པ་ཡིས། །སྲིད་པའི་སྡུག་བསྔལ་གཞོམ་འདོད་པའི། །མི་འགྱུར་
བདེ་བ་བསྒོམ་པར་བྱ། །ཞེས་གསུངས་ཏེ་ཕྱག་རྒྱ་ལ་རིགས་བཞི་ཡོད་ཚུལ་དང་། པདྨ་
ཅན་ལ་སོགས་པའི་ཕྱག་རྒྱ་སོ་སོའི་མཚན་ཉིད་དང་། ཐུན་མོང་གི་མཚན་ཉིད་དང་།
ཕྱག་རྒྱ་སྲོག་རྩོལ་དུ་འགྲོ་བའི་མན་ངག་རྣམས་བླ་མའི་ཞལ་ལས་ཤེས་པར་བྱས་ཏེ་བདེ་
སྟོང་སྦྱར་ཏེ། འཁོར་བའི་སྡུག་བསྔལ་གཞོམ་པར་བསྟན་པ་ཡིན། བླ་མ་གོང་མ་
རྣམས་རྩ་རླུང་ཐིག་ལེ་སོགས་བསྒོམ་ནས་ལུས་ལ་གནད་དུ་བསྣུན་ཚུལ་སྟོན་པ་རང་

182 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
《བ་)
ལུས་ཐབས་ལྡན་དང་ཕྱག་རྒྱ་མ་ལ་བརྟེན་པ་གཞན་ལུས་ཐོབས་ལྡན་གྱི་ཐ་སྙད་བྱེད་དོ
འདི་ལ་དམ་ཚིག་གི་རྣལ་འབྱོར་ཞེས་ཟེར་བ་ནི་ལྷན་སྐྱེས་ཀྱི་བདེ་ཆེན་སྐྱེད་པའི་ཕྱིའི་
ཐབས་ནི་ཕྱག་རྒྱ་མ་ལ་བརྟེན་པ་འདི་ཉིད་ལས་འདའ་མི་རུང་བས་ན་དམ་ཚིག་ཅེས་བྱ་
ཞིང་། ཕྱག་རྒྱ་མའི་མཚན་ཉིད་སོགས་དང་། ཕྱག་རྒྱ་སྲོག་རྩོལ་དུ་བྱེད་པའི་ཐབས་
རྣམས་སྐབས་གཞན་དུ་བཤད་པ་ལས་ཤེས་པར་བྱའོ། །དམ་ཚིག་གི་རྣལ་འབྱོར་དངོས་
བཤད་པ་ནི། སྙིང་གའི་རྩ་མདུད་གྲོལ་བའི་རྣལ་འབྱོར་པས། རང་ཉིད་ལྷར་བསྒོམ་
ནས་རྩ་གསུམ་འཁོར་ལོ་སོགས་སྔར་ལྟར་གསལ་བཏབ། ཕྱིའི་རྐྱེན་པདྨ་ཅན་ལ་སོགས་
པའི་ཕྱག་རྒྱ་དང་། ནང་གི་རྐྱེན་ཁྱབ་བྱེད་ལ་དམིགས་པའི་རྡོར་བཟླས་བྱེད་དེ། དེ་
ཡང་རྩ་ཡི་རྩ་བ་ཐམས་ཅད་སྙིང་གའི་མི་ཤིགས་པའི་ཐད་ཀྱི་དྷ ་ཏི་ལ། བྱ་ལ་སྒྲོའི་
ས
ཚུལ་དུ་ཟུག །རྩེ་མོ་རྣམས་ལུས་ཀྱི་གནས་ཐམས་ཅད་དུ་ཁྱབ་སྟེ། ཁྱབ་བྱེད་ཀྱི་རླུང་
རྣམས་རྩའི་རྩེ་མོ་རྣམས་སུ་དུ་བ་ཆགས་པ་ལྟར་སྔོ 
་ཁྱིམ་ཁྱིམ་ཡོད་པར་བསྒོམ། དེ་
ནས་ཧཱུྃ་ཡིག་ལས་རླུང་སྤོས་རེང་གི་དུད་པ་ལྟ་བུ་རྩ་ནང་སོ་སོ་ནས་ཡར་སོང་། རྩ་
ཡི་རྩེ་མོ་རྣམས་སུ་སླེབ་པ་ན་ཁྱབ་བྱེད་ཀྱི་རླུང་རྣམས་དང་ལྷན་ཅིག་ཏུ། རྩ་ནང་སོ་
སོ་ནས་མར་ཞུགས་ཏེ་མི་ཤིགས་པའི་ཐིག་ལེ་ལ་སིབ་སིབ་ཐིམ་པ་སོགས་བྱེད་པ་ཡིན།
དེ་ཡང་རླུང་ལྡང་འཇུག་གནས་གསུམ་ཡི་གེ་འབྲུ་གསུམ་གྱི་གདངས་སུ་སྦྱར་ནས་བསྒོམ་
པ་སྔར་དང་འདྲ། རླུང་ལྡང་འཇུག་གནས་གསུམ་ཡི་གེ་འབྲུ་གསུམ་གྱི་གདངས་སུ་
སྦྱར་བ་དེ་ཡང་། ཡི་གེ་བྲིས་པའི་རྣམ་པ་ལྟ་བུ་ཡང་མིན། རླུང་ཕྲེང་ཐག་དང་སྔགས་
ཕྲེང་རྡོག་གི་རྣམ་པ་ལྟ་བུ་བྱེད་པ་ཡང་མིན། རླུང་ལྡང་འཇུག་གནས་གསུམ་གྱི་རང་
གདངས། ཡི་གེ་འབྲུ་གསུམ་གྱི་གདངས་སུ་ཤར་བར་མོས་པ་ཡིན་ནོ། དེ་ལྟར་སེམས་
དབེན་པས་ཕྱིའི་རྐྱེན་ལས་རྒྱ་དང་སྙོམས་པར་ཞུགས་པ་དང༌། ནང་གི་རྐྱེན་ཁྱབ་བྱེད་
ལ་དམིགས་པའི་རྡོར་བཟླས་དང༌། བསམ་གཏན་གཉིས་ཀྱི་སྡུད་རིམ་བསྒོམ་པ་ལ་

《བ》 དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 183
བརྟེན་ནས། ལུས་ཀྱི་སྟོད་སྨད་ཐམས་ཅད་ནས་བྱང་སེམས་དང་རླུང་རྣམས། མི་
ཤིགས་པའིཐིག་ལེ་ལ་བསྡུས་ནས་ཞུགས་གནས་ཐིམ་གསུམ་བྱས་པ་ལས་བྱུང་བའི་དགའ་
བཞི་དང་སྟོང་བཞི་རྣམས། ངག་དབེན་མན་ཆད་ལས་ཁྱད་པར་དུ་འཕགས་པའི་ཕུལ་
དུ་བྱུང་བ་དྲངས་ཏེ། བདེ་སྟོང་སྦྱར་ཏེ་སད་དུས་ཀྱི་བསྲེ་བ་སྐོར་གསུམ། གཉིད་
དུས་ཀྱི་བསྲེ་བ་སྐོར་གསུམ་རྣམས་གོང་དུ་བཤད་པ་ལྟར་བྱ་བ་ཡིན་ནོ། །འོ་ན་སེམས་
དབེན་མཚན་ཉིད་ཚང་བ་གང་ནས་སྐྱེས་པ་ཡིན་ཟེར་ན་སྙིང་གའི་རྩ་མདུན་གྲོལ་ནས་
རླུང་རྣམས་འཆི་བའི་རིམ་པ་དང་མཐུན་པར། སྙིང་གའི་མི་ཤིགས་པའི་ཐིག་ལེ་ལ་
ཞུགས་གནས་ཐིམ་གསུམ་བྱས་པ་ལ་བརྟེན་ནས། སྟོང་བཞི་དགའ་བཞིའི་ངོ་བོར་
སྐྱེས་པ་ནས་འཇོག་པ་ཡིན་ནོ། །བར་དོར་འཚང་རྒྱ་བའི་རྣམ་གཞག་གཞན་དུ་བཤད་
པ་ལས་ཤེས་པར་བྱའོ། །གསུམ་པ་དབྱིབས་ཀྱི་རྣལ་འབྱོར་བསྒོམ་ཚུལ་བཤད་པ་ལ།
བདག་བྱིན་རླབས་ཀྱི་རིམ་པ་ནི། །བླ་མའི་དྲིན་ལས་གསལ་བར་བཤད། །ཅེས་གསུངས་
པ་ཡིན་པས། དེ་ཡང་སྒྱུ་ལུས་ཀྱི་སྒྲུབ་གཞི་བཤད་པ། དེ་བླ་མའི་མན་ངག་ལ་བརྟེན་
ནས་སྒྲུབ་དགོས་ཚུལ་བཤད་པ། སྒྱུ་ལུས་ལྡང་ཚུལ་དངོས་བཤད་པ། དེའི་ཁྱད་པར་
བཤད་པ། དེ་རྣམས་ཀྱི་མཚོན་ཚུལ་བཤད་པ། སྒྱུ་ལུས་ཐོབ་པའི་ཕན་ཡོན་བསྟན་པ་
དང་དྲུག་གོ །དང་པོ་སྒྲུབ་གཞི་ནི་སྒྲུབ་པ་པོ་བདག་ཉིད་ལས་རྒྱུད་ཐ་དད་དུ་མེད་ཅིང་།
གཞི་ལ་བར་དོ་སྒྲུབ་གཞི་ཤིན་ཏུ་ཕྲ་བའི་རླུང་སེམས་ངོ་བོ་དབྱེར་མེད་དུ་གནས་པ་དེ་
ཉིད་ལས་ཐབས་མཁས་པའི་མན་ངག་གིས་སྒྲུབ་དགོས་ཤིང༌། ཤིན་ཏུ་ཕྲ་བའི་རླུང་
སེམས་དེ་སྤངས་པའི་གཞན་ཞིག་ཏུ་ཡང་སྒྲུབ་པར་བྱར་མེད། གཞན་ལས་ཅུང་ཟད་
ཙམ་ཡང་བསྣོན་མ་རྒྱག་ཏུ་མེད། སྒྲུབ་གཞིར་རང་ལ་རང་ཆས་སུ་ཡོད་པ་མ་འཁྲུལ་
བའི་མན་ངག་ཡོད་པའི་བླ་མའི་བཀའ་དྲིན་གྱིས་སྒྲུབ་ཚུལ་ཤེས་དགོས་པ་ཡིན། ཤིན་
ཏུ་སྤྲོས་མེད་ལས། འདི་ནི་བདག་ལས་ཐ་དད་མིན། །སྤང་ཞིང་བསྣན་དུའང་ཅུང་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
184 《བ》
ཟད་མེད། ། མ་འཁྲུལ་བླ་མའི་དྲིན་གྱིས་ནི། །གདོད་ནས་གྲུབ་པ་ཞེས་བྱ་སྟེ། །འདི་
འཕགས་པ་ཡབ་སྲས་ཀྱི་གཞུང་དང་ཡང་ཤིན་ཏུ་མཐུན་ཏེ། རིམ་ལྔ་ལས། བདག་
བྱིན་བརླབ་པའི་རིམ་ཞེས་པ། །ཀུན་རྫོབ་བདེན་པར་བསྟན་པ་སྟེ། །དེ་ནི་བླ་མའི་
དྲིན་དག་གིས། །ཐོབ་པར་འགྱུར་གྱི་གཞན་དུ་མིན། །ཞེས་དང་། སྤྱོད་བསྡུས་
ལས། བསྐལ་པ་དཔག་ཏུ་མེད་པར་ནི། །ཐོས་པས་ཕ་རོལ་ཕྱིན་པས་ཀྱང་། །བླ་
མའི་བཀའ་མེད་སྒྲ་མ་ནི། །མངོན་སུམ་བྱ་བར་མི་ནུས་སོ། །ཞེས་གསུངས་པ་ལྟར།
སྒྱུ་ལུས་སྒྲུབ་ཚུལ་དངོས་བཤད་པ་ལ། སེམས་དབེན་པ་དེས་སྤྲོས་བཅས་སྤྲོས་མེད་
ཤིན་ཏུ་སྤྲོས་མེད་ཀྱི་སྤྱོད་པ་གསུམ་ལ་ཟླ་བ་དྲུག་གམ་བཅོ་བརྒྱད་ལ་སོགས་པར་བསླབས་
ནས། སྒྱུ་ལུས་འགྲུབ་ཏུ་ཉེ་བའི་མཚན་མ་བརྟན་པོ་མཐོང་བ་ན། ཕྱིའི་རྐྱེན་ཕྱག་རྒྱ་
དང་སྙོམས་པར་འཇུག་བཞིན་པའི་ངང་ནས། ཁྱབ་བྱེད་ལ་དམིགས་པའི་རྡོར་བཟླས་
དང༌། འོག་ནས་འབྱུང་བ་ལྟར་བསམ་གཏན་གཉིས་ཀྱི་རྗེས་གཞིག་གི་སྡུད་རིམ་བསྒོམ་
པ་ལ་བརྟེན་ནས། རླུང་རྣམས་ལུས་ཀྱི་ཆ་གང་ལ་ཡང་ལྷག་མ་ཅུང་ཟད་ཙམ་ཡང་མ་
ལུས་པར། འཆི་བའི་དུས་སུ་ཇི་ལྟར་འབྱུང་བ་ལྟར་སྙིང་གའི་མི་ཤིགས་པའི་ཐིག་
ལེ་ལ་ཞུགས་གནས་ཐིམ་གསུམ་བྱས་ཏེ། སྨིག་རྒྱུ་ནས་འོད་གསལ་གྱི་བར་གྱི་རྟགས་
རྣམས་སྔར་ལྟར་འཆར་ཞིང་། སྣང་མཆེད་ཐོབ་གསུམ་གྱི་སེམས་རྣམས་བདེ་བའི་
ངོ་བོར་སྐྱེས་པའི་ཚེ། བདེ་སྟོང་དབྱེར་མེད་ལ་རྩེ་གཅིག་ཏུ་མཉམ་པར་གཞག་པའི་
ཡེ་ཤེས་འདི་ཉིད་ལས་ཆོས་གཞན་གྱིས་བར་མ་ཆོད་པར་ཆུ་ལས་ཉ་ལྡང་བའི་ཚུལ་དུ་
ལྡང་བ་ཡིན་ནོ། །དེ་ཡང་སྒྱུ་མའི་སྐུ་ལྡང་ཚུལ་ཁྱད་པར་དྲུག་སྟེ། གནས་གང་ནས་
ལྡང་ན། གནས་ཀྱི་ཁྱད་པར་ནི་སྙིང་གའི་རྩ་མདུད་ཀྱི་དབུས་ཀྱི་དྷཱུ་ཏཱིའི་ནང་གི་ཐིག་
ལེ་དཀར་དམར་གའུ་ཁ་སྦྱར་འདྲ་བའི་ནང་ནས་ལྡང་། གང་ལས་ལྡང་བ་རྒྱུ་ཡི་ཁྱད་
པར་ནི། ཐིག་ལེ་དེའི་ནང་གི་སྲོག་འཛིན་ཤིན་ཏུ་ཕྲ་བའི་རླུང་དང༌། དེ་དང་དབྱེར་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 
i85
མི་ཕྱེད་པའི་སེམས་ཤིན་ཏུ་ཕྲ་བ་དེ་ལས་ལྡང་། དེ་ཡང་འོད་གསལ་གྱི་སེམས་དེའི་
བཞོན་པའི་རླུང་གི་རིགས་འདྲ་ཕྱི་མ་ལས་སྒྲ་མའི་སྐུ་དང་། སེམས་དེའི་རིགས་འདྲ་
ཕྱི་མ་དེའི་ཐུགས་སུ་ལྡང་། གང་གིས་ལྡང་བ་འཕེན་པའི་ཁྱད་པར་ནི། ཕུང་པོ་རྙིང་
པ་ལས་གོ་ས་ལོགས་སུ་བྱེ་ནས་སྒྲ་མའི་སྐུར་ལྡང་བར་བྱའོ་སྙམ་པའི་འཕེན་པ་དྲག་
པོའི་དབང་གིས་ལྡང་། དེ་ཡང་སེམས་དབེན་དཔེའི་འོད་གསལ་མཐར་ཐུག་ལས་ལྡང་
བ་དང་དུས་མཉམ་དུ་སྙིང་གའི་མི་ཤིགས་པའི་ཐིག་ལེ་དཀར་དམར་གྱི་དབུས་ཀྱི་ཡེ་
ཤེས་སེམས་དཔའ་སྐུ་མདོག་དཀར་པོ་དེ་ལ་སེམས་ཁྲིག་གེར་བཟུང་སྟེ། ཐིག་ལེ་
འོག་མ་གདན་དང་། སྟེང་མ་གོས་ཀྱི་རྣམ་པར་བྱས་ཏེ། ཐིག་ལེ་དཀར་དམར་ཁ་
བྱེ་བར་བསམ་ནས་ཕུང་པོ་རྙིང་པ་ལས་ཕྱི་རོལ་དུ་ལྡང་བར་བྱའོ། །གང་གི་ཚེ་ལྡང་
བས་དུས་ཀྱི་ཁྱད་པར་ནི་སེམས་དབེན་གྱི་སྟོང་པ་སྔ་མ་གསུམ་འོད་གསལ་ལ་ཐིམ་པས།
སེམས་དབེན་མཐར་ཐུག་གི་འོད་གསལ་ལས། ལུགས་ལྡོག་ཏུ་ལངས་པའི་ཉེར་ཐོབ་
གྲུབ་པ་དང་དུས་མཉམ་དུ་ལྡང་། དཔེར་ན་གཞིའི་འཆི་དུས་སུ་འཆི་བ་འོད་གསལ་
ལུགས་ལྡོག་ཏུ་ལངས་པའི་ཉེར་ཐོབ་ཀྱི་དུས་སུ་བར་དོ་ལྡང་བ་ཡིན་ནོ། །གང་གི་
ངོར་ལྡང་བའི་འབྲས་བུའི་ཁྱད་པར་ནི། །མཚན་དཔེས་བརྒྱན་པའི་ལོངས་སྐུ་རྡོ་རྗེ་
འཆང་དུ་ལྡང་། མ་དག་པའི་སྒྱུ་ལུས་ཀྱི་སྒྲུབ་གཞི་ཤིན་ཏུ་ཕྲ་བའི་སྲོག་འཛིན་དེ་ཁ་
དོག་དཀར་པོར་ཡོད་པའི་དབང་གིས་སྐུ་མདོག་དཀར་པོར་ལྡང་བ་ཡིན་ནོ། །འོ་ན་
སེམས་དབེན་དཔེའི་འོད་གསལ་མཐར་ཐུག་གི་འོད་གསལ་ལས་ལྡང་བར་རྩོམ་པ་ན།
འཕེན་པ་དྲག་པོ་བཏང་སྟེ་འོད་གསལ་གྱི་སེམས་དེས་ལྷན་ཅིག་བྱེད་རྐྱེན་བྱས། དེའི་
བཞོན་པར་གྱུར་པའི་རླུང་འོད་ཟེར་ལྔ་པས་ཉེར་ལེན་བྱས་པ་ལ་བརྟེན་ནས་ཕུང་པོ་རྙིང་
པ་ལས་གོ་ས་ལོགས་སུ་བྱེ་ནས། མཚན་དཔེས་བརྒྱན་པའི་མ་དག་པའི་སྒྱུ་མའི་སྐུ་
འགྲུབ་པ་དང་། ལུགས་ལྡོག་གི་ཉེར་ཐོབ་སྐྱེས་པ། སེམས་དབེན་དཔེའི་འོད་གསལ་

186 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《བ》
མཐར་ཐུག་འགགས་པ་རྣམས་དུས་མཉམ་པའི་ཚུལ་གྱིས་འབྱུང་། དེ་ལས་ལུགས་
ལྡོག་གི་སྨིག་རྒྱུའི་བར་གྱི་རྟགས་རྣམས་ཀྱང་འཆར། སྒྱུ་མའི་སྐུ་དེའི་མཚན་གྱི་རྣམ་
གྲངས་ལ། བདག་བྱིན་རླབས་ཞེས་པ་དང་། སྒྱུ་ལུས་ཞེས་པ་དང༌། ཀུན་རྫོབ་བདེན་
པ་ཞེས་པ་དང་། ལོངས་སྐུ་ཞེས་པ་དང༌། དྲི་ཟའི་སེམས་ཅན་རྡོ་རྗེའི་སྐུ་ཞེས་བྱ་བ་
ཡང་ཡིན། འདིའི་བདག་བྱིན་རླབས་ཞེས་པ་ནི། བདག་གི་གདགས་གཞི་མཐར་
ཐུག་པ་ཤིན་ཏུ་ཕྲ་བའི་རླུང་སེམས་རྡོ་རྗེ་འཆང་གི་སྐུར་བསྒྱུར་ནས་བྱིན་གྱིས་བརླབས་
པའི་དོན་དང་། ཀུན་རྫོབ་བདེན་པ་ཞེས་པ་ནི་འོད་གསལ་ལ་དོན་དམ་བདེན་པ་ཞེས་
པ་དེའི་ཟུང་། སྒྲ་ལུས་ལ་ཀུན་རྫོབ་བདེན་པ་ཞེས་པ་ཡིན། མ་དག་པའི་སྒྱུ་མའི་
སྐུ་ཞེས་པ་ནི་ཉོན་སྒྲིབ་ཀྱིས་བསླད་པ་མ་དག་པའི་དབང་གིས་ཡིན། ལོངས་སྐུ་ཞེས་
པ་ནི་ལམ་དུས་ཀྱི་ལོངས་སྐུ་དང༌། རྡོ་རྗེའི་སྐུ་ཞེས་པ་ནི་རྣལ་འབྱོར་པ་རང་གི་ཡིད་
ངོར་རིགས་འདྲ་རྒྱུན་མི་ཆད་པའི་སྐུར་སྣང་བས་ན་རྡོ་རྗེའི་སྐུ་བཏགས་པ་བ་ཡིན། ཡེ་
ཤེས་ཀྱི་སྐུ་ནི་མཚན་ཉིད་པ་ཡིན་ནོ། །རིམ་ལྔ་ལས། ཀུན་རྫོབ་བདེན་པ་སྒྱུ་མ་ཉིད།།
ལོངས་སྤྱོད་རྫོགས་པའི་སྐུ་ཡང་དེ། །དེ་ཉིད་དྲི་ཟའི་སེམས་ཅན་འགྱུར། །རྡོ་རྗེའི་
སྐུ་ཡང་དེ་ཉིད་ཡིན། །རྡོ་རྗེ་སེམས་དཔའ་བདག་ཉིད་ཆེ། །ཞེས་གསུངས། ཡོན་
ཏན་གྱི་ཁྱད་པར་བཤད་པ་ནི། དེ་ཡང་སྐུ་དེའི་ཁྱད་ཆོས། རགས་པའི་བེམ་པོ་ཡང་
མ་ཡིན། ཤ་ཁྲག་དང་བཅས་པ་ལྟ་བུར་སྣང་ཡང་། སྣང་བ་ལྟར་མ་གྲུབ་པས་བདེན་
པ་ཡང་མིན་ལ། བསྐྱེད་རིམ་གྱི་སྐབས་ལྟ་བུའི་ལྷ་སྐུར་མ་གྲུབ་ཀྱང་རྟོག་པས་བཅོས་
མའི་ལྷ་སྐུ་མ་ཡིན་གྱི། མཚན་དང་དཔེ་བྱད་ཀྱིས་བརྒྱན་པའི་སྐུར་དངོས་གནས་ལ་
ཡོད་པའི་བརྫུན་པ་ཡང་མིན་ནོ། །ཐ་མལ་པའི་ལུས་རགས་པ་ལས་ལོགས་སུ་བྱེ་
བའི་སྐུ་ཡིན་ཞིང༌། ཡེ་ཤེས་ཙམ་གྱི་བདག་ཉིད་དུ་གནས་པའི་ཐ་མལ་མ་ཡིན་ཡེ་
ཤེས་ཀྱི་སྐུའོ། །མེ་ལོང་ནང་གི་གཟུགས་བརྙན་ལྟར་དྭངས་ཤིང་གསལ་ལ་ཡན་ལག་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ།《བ》 187
ཉིང་ལག་སོགས་མ་འདྲེས་པར་ཅིག་ཅར་དུ་རྫོགས་ཤིང་། ཤིན་ཏུ་གསལ་བས་རྙོག་
པའི་དྲི་མ་མེད་པའོ། །སྐུ་དེ་མཚན་དཔེ་ལ་སོགས་པ་ཕུན་སུམ་ཚོགས་པའི་ཡོན་ཏན་
ཀུན་གྱིས་བརྒྱན་ཞིང་། མཆོག་གི་དངོས་གྲུབ་འགྲུབ་པའི་གཙོ་བོ་ཡིན་ནོ། །ཞེས།
ཤིན་ཏུ་སྤྲོས་མེད་ལས། འདི་ནི་བེམ་པོ་མ་ཡིན་ཏེ། །ཤ་དང་ཁྲག་ཀྱང་དེ་མ་ཡིན།།
བདེན་མིན་བརྫུན་པ་ཡང་མ་ཡིན། །ཐ་མལ་མ་ཡིན་ཡེ་ཤེས་སྐུ། །དྭངས་ཤིང་གསལ་
ལ་རྙོག་པ་མེད། །ཕུན་ཚོགས་ཡོན་ཏན་ཀུན་གྱི་གཞི། །ཞེས་སོ། ། ལྔ་པ་དཔེ་ཇི་
ལྟ་བུས་མཚོན་ན། སྒྲ་མ། རྨི་ལམ། ཆུའི་ཟླ་བ། མེ་ལོང་ནང་གི་གཟུགས་བརྙན་
དང་བཅས་པས་མཚོན་པ་ཡིན། སྒྱུ་མ་མཁན་གྱིས་སྤྲུལ་པའི་མི་དེ་མགོ་ལག་སོགས་
བཞིན་ལག་གི་རྣམ་པ་ཅན་དུ་སྣང་ཡང་། དེར་མ་གྲུབ་པ་བཞིན་དུ་སྒྱུ་མའི་སྐུ་ཡང་
རྡོས་བཅས་ཀྱི་རྣམ་པ་ཅན་གྱི་ལུས་སུ་སྣང་ཡང༌། རླུང་སེམས་ཙམ་ལས་གྲུབ་པའི་
རྡོས་བཅས་ཀྱི་ལུས་སུ་མེད་པས། སྒྱུ་མའི་མིའི་ལུས་དང་མཚུངས། རྨི་ལམ་གྱི་
ལུས་ཁྱད་པར་ཅན་དེ། རང་རྒྱུ་གཉིད་ཀྱི་འོད་གསལ་ལས་བྱུང་ཞིང་། ཕུང་པོ་རྙིང་
པ་ལས་གོ་ས་ལོགས་སུ་བྱེ་ནས་གྲུབ་པ་ཡིན་ཀྱང་། སླར་ཕུང་པོ་རྙིང་པ་ལ་འཇུག་
པ་བཞིན་དུ་སྒྱུ་མའི་སྐུ་འདི་ཡང་རང་རྒྱུ་དཔེའི་འོད་གསལ་ལས་བྱུང་ཞིང༌། ངོ་བོ་
ཕུང་པོ་རྙིང་པ་ལས་ལོགས་སུ་བྱེ་བ་ཡིན་ཀྱང་། སླར་ཕུང་པོ་རྙིང་པ་ལ་འཇུག་པ་ནི།
རྨི་ལམ་གྱི་ལུས་ཁྱད་པར་ཅན་དང་མཚུངས། ཟླ་བ་གཅིག་ཡིན་ཀྱང་ཆུ་ཀླུང་དྭངས་
པ་ཐམས་ཅད་ཀྱི་ནང་དུ་ཟླ་བའི་གཟུགས་བརྙན་ཤར་བ་བཞིན་དུ་སྒྱུ་ལུས་པ་ཡང་གང་
ཟག་གཅིག་ཡིན་ཀྱང་། གདུལ་བྱ་གང་ཡོད་ཀྱི་སར་ཁྱབ་པ། ཆུ་ཟླ་དང་མཚུངས་
ཤིང་། མེ་ལོང་ནང་དུ་རྡོ་རྗེ་སེམས་དཔའི་སྐུ་ཡི་གཟུགས་བརྙན་ཤར་བ་ན། སྐུའི་
ཆ་ཐམས་ཅད་གཅིག་ཅར་དུ་རྫོགས་པར་འཆར་བ་ལྟར། སྒྱུ་ལུས་འགྲུབ་པ་ན་ཡང་
རླུང་སེམས་ཙམ་ལས་བཞིན་ལག་ཐམས་ཅད་ཅིག་ཅར་དུ་རྫོགས་པར་འགྲུབ་པ་ཡིན་

188 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། __
ནོ༑ ༑དེ་ཡང་སྤྲོས་མེད་ལས། ཇི་ལྟར་སྒྱུ་མ་ཇི་ལྟར་རྨི། །དེ་བཞིན་སླར་ཡང་
ཆུའི་ཟླ་བ། །འདི་ལྟ་བུ་ཡི་གཟུགས་སུ་འགྱུར། །ཞེས། སྐབས་འདིར་སྒྲ་ལུས་
མཚུངས་པའི་དཔེ་ལྔ་གསུངས་སོ། །སྒྱུ་ལུས་འགྲུབ་པའི་ཕན་ཡོན་ནི། རང་གི་
ལུས་རྡོ་རྗེ་སེམས་དཔའི་བདག་ཉིད་དུ་འགྲུབ་པའི་བདེ་བ་ཆེན་བོའི་ངོ་བོ་ཡིན་པ་དང་།
དེ་འདྲའི་སྒྱུ་ལུས་པ་དེ། འགྲོ་བའམ་གནས་གཅིག་ཏུ་འདུག་ནའང་། རང་གི་འདོད་
པའི་ཡོ་བྱད་གནས་མལ་ཟས་གོས་སོགས་ནམ་མཁའ་ལས་སྐད་ཅིག་གཅིག་གིས་རྙེད་
པའི་ནམ་མཁའི་མཛོད་ལ་དབང་འབྱོར་བ་དང༌། འགྲོ་བ་རྣམས་ལ་སྲིད་པའི་སྡུག་
བསྔལ་གཅོད་པའི་ཐབས་རབ་དང་མཆོག་དང་ཕུལ་དུ་བྱུང་བ་སྟོན་པར་འགྱུར་ཞིང་།
རང་ཉིད་ཀྱང་སྲིད་པ་འཁོར་བའི་རྩ་བ་བདག་འཛིན་གཅོད་པར་འགྱུར་བ་དང་། ཚངས་
པ་དང་དབང་པོ་ལ་སོགས་པའི་འཇིག་རྟེན་པའི་ལྷ་མཐུ་ཆེན་རྣམས་ཀྱིས་ཕྱག་དང་མཆོད་
པ་བྱེད་པར་འགྱུར་བ་དང་། དེ་བཞིན་གཤེགས་པ་ཐམས་ཅད་ཀྱི་འོད་ཟེར་ཆེན་པོས་
དབང་བསྐུར་བ་ཐོབ་པ་དང་། སྒྱུ་མའི་སྐུ་དངོས་ནི་སྒྱུ་ལུས་མ་གྲུབ་པའི་སོ་སོ་སྐྱེ་བོ་
རྣམས་ཀྱི་མིག་གིས་མི་མཐོང་བ་དང་། གཙོ་བོ་ཚེ་འདི་ཉིད་ལ་སངས་རྒྱས་ཀྱི་གོ་འཕང་
རིན་པོ་ཆེ་ཐོབ་པའི་ཕན་ཡོན་རྣམས་ཡོད་དེ། རིམ་ལྔ་ལས། རྡོ་རྗེ་སེམས་དཔའ་
བདེ་བ་ཆེ། །སེམས་དཔའ་ཆེན་པོ་འགྲོ་དང་བཞུགས། །གནས་དང་ཟས་དང་གོས་
ལ་སོགས། །མཁའ་ལས་སྐད་ཅིག་གཅིག་གིས་རྙེད། །སྲིད་པ་གཅོད་པར་འགྱུར་
བ་དང་། །འགྲོ་ན་རབ་མཆོག་སྟོན་པར་བྱེད། ། ལྷ་དང་བཅས་པ་ཐམས་ཅད་ཀྱིས། །
ཡང་ནས་ཡང་དུ་ཕྱག་བྱེད་འགྱུར། །ཞེས་པ་དང་། ཚངས་དང་དབང་པོ་དྲག་པོ་ལྷས།།
ནམ་ཡང་མཐོང་བར་མི་ནུས་སོ། །གཙོ་བོ་སངས་རྒྱས་ཀུན་བདག་ཉིད། །ཚེ་འདི་
ཉིད་ལ་འབད་མེད་པར། །སངས་རྒྱས་གོ་འཕང་ཐོབ་པར་འགྱུར། །ཞེས་གསུངས་
སོ༑ ༑བཞི་པ་རྣམ་དག་ཡེ་ཤེས་ཀྱི་རྣལ་འབྱོར་ལ་སློ བ་ཚུལ་ནི། མ་དག་པའི་སྒྲ་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 189
《བ》 --- -
ལུས་པ་དེས་ཐུགས་དམ་གྱི་རིམ་པ་ལ་འཇུག་པར་བྱེད་དོ། །དེ་ཡང་ཇི་ལྟར་བྱེད་ཅེ་
ན༑ དོན་གྱི་འོད་གསལ་ལ་འཇུག་པའི་ཕྱིར་དུ། སྐུ་གསུང་ཐུགས་ཀྱི་སེམས་དཔའ་
གསུམ་བརྩེགས་བསྒོམ་ནས། བསམ་གཏན་གཉིས་ཀྱི་ལམ་གྱི་རིམ་པ་ལ་སློབ་པར་
བྱའོ། །དེ་ཡང་སེམས་དཔའ་གསུམ་བརྩེགས་བསྒོམ་ཚུལ་ཇི་ལྟར་ཡིན་ཞེ་ན། སྒྲ་
ལུས་པ་རང་གི་ལུས་དང་། ཁམས་གསུམ་གྱི་སེམས་ཅན་ཐམས་ཅད་ཀྱི་ལུས་དབྱེར་
མེད་དུ་བྱས་ནས། རྣམ་སྣང་དུ་བསྒོམ་པ་སྐུ་དམ་ཚིག་སེམས་དཔའ། ཐུགས་ཀར་
ཨོ་བསྒོམ་པ་སྐུ་ཡེ་ཤེས་སེམས་དཔའ། ཨོ་ཡིག་གི་ཐིག་ལེའི་ནང་དུ་སྒྲ་ལུས་པ་
རང་གི་སེམས་ཨ་ཤད་ཀྱི་རྣམ་པར་བསྒོམ་པ་ནི་སྐུ་ཏིང་ངེ་འཛིན་སེམས་དཔའ། དེས་
མཚོན་ནས་གསུང་གི་སེམས་དཔའ་གསུམ་བརྩེགས་བསྒོམ་ཚུལ་དང༌། ཐུགས་ཀྱི་
སེམས་དཔའ་གསུམ་བརྩེགས་བསྒོམ་ཚུལ་ཀྱང་བྱས་ཏེ། དེ་གསུམ་གྱི་རྗེས་གཞིག་
གི་བསམ་གཏན་བསྒོམ་ཚུལ་ནི། མ་དག་པའི་སྒྱུ་ལུས་པ་དེས་རང་གི་ལུས་རྡོ་རྗེ་གསུམ་
གང་རུང་དུ་བསྒོམ་པའི་ཐུགས་ཀའི་ས་བོན་ལས་འོད་ཟེར་འཕྲོས་ཏེ། སྒྲ་ལུས་པ་
རང་ཉིད་མ་གཏོགས་པའི་སྣོད་བཅུད་ཐམས་ཅད་འོད་དུ་ཞུ་བར་མོས་ནས། དེ་རྣམས་
སྒྱུ་ལུས་པ་རང་ཉིད་རྡོ་རྗེ་གསུམ་དུ་བསྒོམ་པའི་ལུས་ལ་ཐིམ་པར་མོས་པར་བྱེད། དེ་
ནས་སྒྲ་ལུས་པ་རང་གི་ལུས་ཀྱི་སྟོད་སྨད་ནས་རིམ་གྱིས་འོད་དུ་ཞུ་བར་མོས་ནས། སོ་
སོའི་ཡེ་ཤེས་སེམས་དཔའ་ལ་ཐིམ། ཡེ་ཤེས་སེམས་དཔའ་ཡང་ཨ་ཐུང་ཤད་ཀྱི་རྣམ་
པ་ཅན་ལ་ཐིམ་པའི་མོས་པ་བྱེད། དེ་ཡང་ཇེ་ཕྲ་ཇེ་ཕྲ་ལ་སོང་ནས་འོད་དུ་ཞུ་བར་མོས་
ཤིང༌། དེ་ཡང་རང་བཞིན་མེད་པའི་སྟོང་པ་ཉིད་ཀྱི་དོན་བསྒོམ་པ་ལས། རླུང་དབུ་
མར་ཞུགས་གནས་ཐིམ་གསུམ་སྔར་ལྟར་འབྱུང་ཞིང་། ཐིམ་པའི་རྟགས་ལ་སྨིག་རྒྱུ་
ནས་འོད་གསལ་གྱི་བར་རིམ་པ་བཞིན་དུ་འཆར། དེའི་དུས་སུ་ལུགས་འབྱུང་ལུགས་
ལྡོག་ཏུ་དྲངས་ནས་དགའ་བཞི་སྟོང་བཞིའི་ངོ་བོར་སྐྱེས་པ་དེའི་ཚེ་སྟོང་པ་བཞི་ག་དང་།

ད90 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《བ》
ཁྱད་པར་འོད་གསལ་གྱི་དུས་སུ་བདེ་སྟོང་ལ་རྩེ་གཅིག་ཏུ་མཉམ་པར་བཞག་སྟེ་བསྒོམ།
འོད་གསལ་ལས་ལྡང་བར་རྩོམ་པ་ན་དག་པའི་སྒྲ་མའི་སྐུར་ལྡང་སྙམ་པའི་འཕེན་པ་
བཏང་ལ། འཕེན་པའི་དབང་གིས་ཡིད་ངོར་དག་པའི་སྒྲ་མའི་སྐུར་ལངས་ཀྱང་། དངོས་
གནས་ལ་མ་དག་པའི་སྒྱུ་མའི་སྐུ་ཉིད་ལ་གནས། ལུགས་ལྡོག་གི་ཉེར་ཐོབ་ནས་སྨིག་
རྒྱུའི་བར་གྱི་རྟགས་རྣམས་རིམ་པ་བཞིན་དུ་ཤར་ནས། དེ་འདྲ་བའི་སྒྱུ་ལུས་པ་དེས་
རང་གི་ཕུང་པོ་རྙིང་པ་སྤྲུལ་སྐུར་བལྟས་པའི་སྙིང་གར་ཡེ་ཤེས་སེམས་དཔའི་ཚུལ་གྱིས་
ཞུགས་ནས། གདུལ་བྱ་ལ་ཆོས་སྟོན་པ། ལས་རྒྱ་དང་སྙོམས་པར་འཇུག་པ་སོགས་
རྗེས་ཐོབ་ཀྱི་ཉམས་ལེན་རྣམས་བྱ་ཞིང་། སླར་ཡང་སེམས་དཔའ་གསུམ་པོ་གང་རུང་
གི་སྒོ་ནས་རིལ་འཛིན་གྱི་བསམ་གཏན་བསྒོམ་པའི་ཚུལ་ནི། སྒྱུ་ལུས་པ་རང་གི་ལུས་
སྔར་བཞིན་རྡོ་རྗེ་གསུམ་པོ་གང་རུང་གི་སྐུར་བསྒོམ། ཐུགས་ཀར་ཡེ་ཤེས་སེམས་
དཔའ་ཨོ་དང་ཨཱདང་ཧཱུཾ་གསུམ་ཅི་རིགས་པར་བསྒོམ། ཏིང་ངེ་འཛིན་སེམས་དཔའ་
ཡེ་ཤེས་སེམས་དཔའི་ཐིག་ལེའི་ནང་དུ་ཨ་ཐུང་ཤད་ཀྱི་རྣམ་པར་བསྒོམ་པ་སྔར་ལྟར་
བྱས་ནས། རང་ཉིད་ཀྱི་ལུས་སྟོད་སྨད་ནས་མེ་ལོང་ལ་ཧས་བཏབ་པ་བཞིན་དུ་རིམ་
གྱིས་ཞུ་བར་མོས་ནས། ཏིང་ངེ་འཛིན་སེམས་དཔའ་སོ་སོ་ལ་ཐིམ་པའི་བར་བྱས་ནས།
ཏིང་ངེ་འཛིན་སེམས་དཔའ་ཡང་རིམ་གྱིས་ཞུ་ནས། སྟོང་པ་ཉིད་ཀྱི་དོན་ལ་རྩེ་གཅིག་
རླུང་ཞུགས་གནས་ཐིམ་གསུམ་གྱིས་དྲངས་པའི་འོད་གསལ་བདེ་
ཏུ་གཞག་པས། 
བ་ཆེན་པོའི་ཡེ་ཤེས་ཀྱི་སྟོང་པ་ཉིད་ལ་རྩེ་གཅིག་ཏུ་མཉམ་པར་གཞག །འོད་གསལ་
ལས་ལངས་པའི་རྗེས་སུ་སྒྲ་མའི་སྐུར་ལྡང་བ་སོགས་སྔར་ལྟར་ཡང་ཡང་བྱས་པས།
དོན་གྱི་འོད་གསལ་ཐོབ་པའི་མཚན་མ་བརྟན་པོ་རྙེ ད་པར་འགྱུར་རོ། །དེ་ལྟར་དོན་
གྱི་འོད་གསལ་ཐོབ་ཏུ་ཉེ་བ་ན། ཉི་མ་ནུབ་ནས་བླ་མ་ཚོགས་འཁོར་གྱིས་མཉེས་པར་
བྱས། ནམ་ཕྱེད་ཀྱི་དུས་སུ་བླ་མས་ཤེས་རབ་ཡེ་ཤེས་ཀྱི་དབང་དངོས་དབང་དུ་བསྐུར་

《བ》 དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 191
ནས། དོན་གྱི་འོད་གསལ་གྱི་གདམས་ངག་དང༌། དེའི་མཐར་སྒྲ་མའི་སྐུར་ལྡང་
བའི་འཕེན་པ་གཏོང་བ་སོགས་ཀྱི་གདམས་ངག་རྣམས་བྱིན་པས། ཐོ་རངས་ཀྱི་དུས་
སུ་བླ་མས་གནང་བའི་ཕྱག་རྒྱ་མ་དང་རང་ཉིད་མཉམ་པར་སྦྱར་ཞིང༌། ནང་གི་རྐྱེན་
གོང་དུ་བཤད་པའི་བསམ་གཏན་གཉིས་ཀྱི་སྡུད་རིམ་བསྒོམ་པ་ལ་བརྟེན་ནས་རླུང་ཐམས་
ཅད་འཆི་རིམ་ཇི་ལྟ་བ་བཞིན་དུ་ལུས་ཀྱི་ཆ་གང་ལ་ཡང་ལྷག་མ་མ་ལུས་པར་ཐིམ་པ་
ལས་སྨིག་རྒྱུ་ནས་འོད་གསལ་གྱི་བར་གྱི་རྟགས་རྣམས་རིམ་པ་བཞིན་དུ་འཆར། འོད་
གསལ་དེའི་ཚེ་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པས། ངེས་ངོར་སྟོང་
ཉིད་ལ་ངེས་ཤེས་ཇེ་ཆེར་དུ་སོང་ནས། སྣང་ངོའི་གཉིས་སྣང་ཕྲ་མོ་ཡང་ལོག་སྟེ །
ཡུལ་ཡུལ་ཅན་གཉིས་ཆུ་ལ་ཆུ་བཞག་པ་བཞིན་དུ་རོ་གཅིག་ཏུ་སོང་བ་ན། ལྷན་སྐྱེས་
ཀྱི་བདེ་བས་སྟོང་ཉིད་མངོན་སུམ་དུ་རྟོགས། དེ་དང་དུས་མཉམ་དུ་རིམ་པ་གསུམ་
པའི་སྒྲ་ལུས་ཀྱང་། ནམ་མཁའ་ལ་འཇའ་ཡལ་བ་ལྟ་བུར་སོང་། ཉོན་སྒྲིབ་ཀྱི་གཉེན་
པོ་བར་ཆད་མེད་ལམ་སྐྱེས་པ་དང༌། རང་རྒྱུད་ལྡན་གྱི་གང་ཟག་འཕགས་ལམ་ཐོབ་
པ་རྣམས་དུས་མཉམ་པ་ཡིན་ནོ། །འོ་ན་དཔེ་དོན་གྱི་འོད་གསལ་གཉིས་ལ་ཁྱད་པར་
ཅི་ཡོད་ཅེ་ན། དཔེའི་འོད་གསལ་གྱི་དུས་སུ་ངེས་ངོར་སྟོང་ཉིད་ངེས་ཀྱང་། སྣང་
ངོར་གཉིས་སྣང་མ་དག་པས་ཐོ་རངས་ཀྱི་ནམ་མཁའི་རང་མདོག་ལྟ་བུའི་སྣང་བ་འཆར་
ལ༑ དོན་གྱི་འོད་གསལ་ནི་གཉིས་སྣང་ཕྲ་མོ་ཡང་དག་པས། སྣང་ངོ་དང་ངེས་ངོ་
གཉིས་ཀར་ནམ་མཁའི་རང་མདོག་ལྟ་བུའི་སྣང་བ་མི་འཆར་གྱི། བདེན་འཛིན་གྱི་
སྤྲོས་པ་གཡའ་དག་པ་ལ་དེ་ལྟར་བཏགས་པ་ཙམ་ཡིན་ནོ། །དེ་ལྟ་བུའི་འོད་གསལ་
གྱི་ཡེ་ཤེས་སྐྱེས་པ་ན། རྟག་ཆད་དང་། བདག་གཞན་དང་། འཁོར་འདས་དང་ཐོག་
མཐའ་ལ་སོགས་པའི་སྤྲོས་པའི་མཐའ་ཐམས་ཅད་དང་བྲལ་བའི་སྟོང་པ་ཉིད་ལ་གཉིས་
སྣང་ནུབ་པ་ཡིན་ནོ། །དེ་ཡང་ཤིན་ཏུ་སྤྲོས་མེད་ལས། རྟག་པ་མ་ཡིན་ཆད་པ་མིན།།

192 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《བ》
བདག་མིན་གཞན་ཡང་མ་ཡིན་ལ། །སྲིད་མིན་མྱ་ངན་འདས་པའང་མིན། །ཐོག་
མ་དབུས་མཐའ་རྣམ་པར་སྤངས། །འོད་གསལ་བ་ལ་བདེ་བསམ་ནས། །ཞེས་གསུངས་
སོ༑ ༑དོན་གྱི་འོད་གསལ་ལས་ལྡང་བར་རྩོམ་པ་ན། །དག་པའི་སྒྱུ་མའི་སྐུར་ལྡང་
བའི་འཕེན་པ་བཏང་བ་དྲན་ནས། རང་གི་ཕུང་པོ་རྙིང་པ་ལས་གོ་ས་ལོགས་སུ་བྱེ་ནས།
དོན་གྱི་འོད་གསལ་གྱི་སེམས་དེས་ལྷན་ཅིག་བྱེད་རྐྱེན་བྱས། དེའི་བཞོན་པར་གྱུར་
པའི་དག་པའི་རླུང་འོད་ཟེར་ལྔ་པས་ཉེར་ལེན་བྱས་པ་ལས། སྔར་རིམ་པ་གསུམ་པའི་
དུས་ཀྱི་སྒྱུ་ལུས་ལས་ཀྱང་ཆེས་གསལ་ཞིང་མཛེས་པའི་མཚན་དང་དཔེ་བྱད་ཀྱིས་བརྒྱན་
པའི་སྒྱུ་ལུས་འགྲུབ་པ་ཡིན་ནོ། །ལུགས་ལྡོག་གི་ཉེར་ཐོབ་སྐྱེས་པ་དང་། དོན་གྱི་
འོད་གསལ་འགགས་པ། ཉོན་སྒྲིབ་ཀྱི་ས་བོན་ཟད་པར་སྤངས་པ། རང་རྒྱུད་ལྡན་
གྱི་གང་ཟག་དགྲ་བཅོམ་པར་སོང་བ་རྣམས་དུས་མཉམ་ཞིང་། ཉེར་ཐོབ་ནས་སྨིག་
རྒྱུའི་བར་གྱི་རྟགས་རྣམས་རིམ་པ་བཞིན་དུ་འཆར་རོ། །དེས་ན་དོན་གྱི་འོད་གསལ་
ལས་ལངས་མ་ཐག་ཏུ་དག་པའི་སྒྲ་ལུས་ཡོད་ཀྱང་། དོན་གྱི་འོད་གསལ་གྱི་ཡེ་ཤེས་
མེད་པས། ཟུང་འཇུག་གི་གཙོ་བོ་མ་ཐོབ་ཀྱང་། དེའི་དུས་སུ་ཉོན་སྒྲིབ་ཟད་པར་
སྤངས་པའི་ཡེ་ཤེས་དང་དག་པའི་སྒྱུ་མའི་སྐུ་གཉིས་ངོ་བོ་དབྱེར་མི་ཕྱེད་པའི་ཟུང་འཇུག་
ཕལ་པ་ཐོབ་ཀྱི། ཟུང་འཇུག་གི་གཙོ་བོ་མ་ཐོབ་བོ། །དེ་ནས་སླར་ཡང་ཟུང་འཇུག་
གི་གཙོ་བོ་འདྲེན་པའི་ཕྱིར། དག་པའི་སྒྱུ་ལུས་པ་དེས་ཐུགས་དམ་གྱི་རིམ་པ་ལ་ཇི་
ལྟར་འཇུག་པར་བྱེད་ཅེ་ན། ཆོས་ཐམས་ཅད་རང་བཞིན་གྱིས་གྲུབ་པས་སྟོང་པའི་སྟོང་
པ་ཉིད་ཡིན་ནོ་སྙམ་དུ་བསྒོམས་པས་རླུང་ཞུགས་གནས་ཐིམ་གསུམ་འབྱུང་བ་ན། སྨིག་
རྒྱུ་ནས་འོད་གསལ་གྱི་བར་གྱི་རྟགས་རྣམས་རིམ་པ་བཞིན་དུ་ཤར། འོད་གསལ་བདེ་
བ་ཆེན་པོས་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དང་། དག་པའི་སྒྱུ་ལུས་
བགཉིས་སྐུ་ཐུགས་སུ་ངོ་བོ་དབྱེར་མེད་པའི་ཚུལ་གྱིས་ལྷན་ཅིག་ཏུ་ཚོགས་པ་ནི། ཟུང་

དཔལ་རྡོ་རྗེ་འཇིགས་བྱེད་ཀྱི་རྫོགས་རིམ། 193
《བ》 
འཇུག་གི་གཙོ་བོ་ཐོབ་པ་ཡིན། འོད་གསལ་ལས་ལངས་ཏེ། ཉེར་ཐོབ་སོགས་ཀྱི་
རྟགས་རྣམས་སྔར་བཞིན་འཆར། དེ་ཡང་སྤྲོས་མེད་ལས། བསམ་པ་རྫོགས་པ་ཟུང་
འཇུག་སྐུ། སྟོང་ཉིད་སྙིང་རྗེ་དབྱེར་མེད་པ། ། ཕུན་སུམ་ཚོགས་པའི་འབྱུང་གནས་
ཀྱིས། ། ཡེ་ཤེས་ཆེན་པོ་ཐོབ་པར་འགྱུར། །ཞེས་གསུངས་སོ། །དག་པའི་སྒྱུ་ལུས་
པ་དེས་མཉམ་གཞག་ཏུ་ཆོས་ཐམས་ཅད་རང་བཞིན་མེད་པའི་སྟོང་པ་ཉིད་ཀྱི་དོན་སྒོམ་
པར་བྱེད་ཅིང་། རྗེས་ཐོབ་ཏུ་གདུལ་བྱ་ལ་ཆོས་སྟོན་པ་དང་། ཟུང་འཇུག་པའི་དཀྱིལ་
འཁོར་རྒྱལ་མཆོག་སྤྲུལ་པ། རི་དྭགས་གཤོར་བ་ལ་སོགས་པའི་སྤྱོད་པ་གསུམ་གང་
ཡང་རུང་བ་ལ། ཟླ་བ་དྲུག་ལ་སོགས་པར་སྤྱད་པས། མི་སློབ་པའི་ཟུང་འཇུག་འགྲུབ་
ཏུ་ཉེ་བའི་མཚན་མ་མཐོང་བ་དང་། ཕྱིའི་རྐྱེན་ལས་ཀྱི་ཕྱག་རྒྱ་དང་མཉམ་པར་སྦྱར་
ཞིང་། ནང་གི་རྐྱེན་སྟོང་ཉིད་ལ་མཉམ་པར་གཞག་པས། རླུང་དབུ་མར་ཞུགས་
གནས་ཐིམ་གསུམ་འབྱུང༌། འོད་གསལ་ལྷན་སྐྱེས་ཀྱི་ཚེ་སྟོང་པ་ཉིད་ལ་རྩེ་གཅིག་
ཏུ་མཉམ་པར་གཞག་སྟེ་བསྒོམ་པས། སྐད་ཅིག་དང་པོས་ཤེས་སྒྲིབ་ཀྱི་དངོས་གཉེན་
བྱས། སྐད་ཅིག་གཉིས་པར་གཉིས་སྣང་འཁྲུལ་པའི་བག་ཆགས་མ་ལུས་པར་ཟད་
ནས། ཤེས་བྱ་ཇི་ལྟ་བ་ལ་མཉམ་པར་གཞག་བཞིན་པའི་ངང་ནས། ཇི་སྙེད་པའི་
ཆོས་ཐམས་ཅད་མངོན་གསུམ་དུ་མཁྱེན་པ་དང་། དག་པའི་སྒྱུ་ལུས་ལོངས་སྐུར་གནས་
འགྱུར་བ་དང་། སྐུ་དག་པ་སྒྱུ་མའི་སྐུ་དང་། ཐུགས་དག་པ་དོན་གྱི་འོད་གསལ་ངོ་
བོ་དབྱེར་མི་ཕྱེད་པའི་མི་སློབ་པའི་ཟུང་འཇུག་གི་གོ་འཕང་རྣམས་མངོན་དུ་གྱུར་ཅིང་།
གདུལ་བྱའི་དོན་དུ་སྤྲུལ་པ་རྒྱུན་མི་ཆད་དུ་སྟོན་པ་རྣམས་འབྱུང་བ་ཡིན་ནོ། །དེ་ཡང་
རྣལ་འབྱོར་བཞིའི་རིམ་པ་ལས། གང་སྐྱེས་ཡེ་ཤེས་ཕྱག་རྒྱ་ཆེ། །ཐབས་དང་ཤེས་
རབ་རང་གི་དངོས། ། མེ་ལོང་ནང་གི་གཟུགས་བརྙན་བཞིན། །མི་འགྱུར་མཆོག་
གི་བདེ་བ་ཆེ། །སྟོང་ཉིད་སྙིང་རྗེ་དབྱེར་མེད་པ། །ཕུན་སུམ་ཚོགས་པའི་འབྱུང་

194 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
-- -- 《བ》)
གནས་ཀྱིས། ། ཡེ་ཤེས་ཆེན་པོ་འགྲུབ་པར་འགྱུར། །ཞེས་དཔལ་རྡོ་རྗེ་འཇིགས་བྱེད་ཆེན་
པོའི་རིམ་པ་གཉིས་པའི་དམིགས་རྣམ་སྐྱོང་ཚུལ་ཤིན་ཏུ་གོ་བདེ་བར་སྨྲས་སོ། །ཞེས་པ་འདི་ནི་རིགས་རུས་
གཏོང་བ་སོགས་ཀྱིས་མངོན་པར་མཐོ་བའི་ཞབས་དྲུང་ཚེ་རིང་དབང་རྒྱལ་གྱིས་འདི་ལྟ་བུ་ཞིག་དགོས་ཞེས་ནན་
ཆེར་བསྐུལ་བའི་གསུང་ངོར། རྒྱུན་གྱི་ཉམས་བཞེས་འཁྱེར་བདེ་བ་ཁོལ་བུར་བཀོལ་ཏེ། ཆོས་སྨྲ་བའི་བཙུན་
པ་དོན་ཡོད་མཁས་གྲུབ་ཀྱིས་དབེན་གནས་གུར་སྨོན་རི་ཁྲོད་དུ་སྦྱར་བའི་ཡེ་གེ་པ་ནི་རྒྱལ་མཚན་དངོས་གྲུབ་ཀྱིས་
བགྱིས་པ་ཛ་ཡནྟུ།། སརྦ་མངྒ་ལཾ།།

དཔལ་གསང་བ་འདུས་པ་སོགས་ཀྱི་བླ་བརྒྱུད་གསོལ་འདེབས། s
༼མ༽
༄༅། །དཔལ་གསང་བ་འདུས་པའི་བ་བརྒྱུད་གསོལ་འདེབས་དང་།
ལམ་རིམ་ཆེན་མོའི་བླ་བརྒྱུད་གསོལ་འདེབས། གསོལ་འདེབས་
བཀའ་དྲིན་མཉམ་མེད་མ་བཅས་བཞུགས་སོ།།
༄༅། །མ་ལུས་རྒྱལ་བའི་མཁྱེན་བརྩེའི་ཡེ་ཤེས་ཀུན། །སྙིགས་དུས་འགྲོ་ལ་
གཟུགས་སྐུར་ཡོངས་ཤར་བ། །འཇམ་མགོན་བསྟན་པའི་གདུགས་དཀར་འཛིན་པའི་
མཆོག །བཀའ་དྲིན་གསུམ་ལྡན་བླ་མར་གསོལ་བ་འདེབས། །མཚན་དཔེའི་གཟི་
འོད་འབར་བའི་སྐུ་མཆོག་དང་། །དོན་དམ་འོད་གསལ་ངོ་བོར་དབྱེར་མེད་ཅིང་། །ཁམས་
གསུམ་འགྲོ་བའི་མ་རིག་མུན་སེལ་བའི། །རྒྱལ་བ་རྡོ་རྗེ་འཆང་ལ་གསོལ་བ་འདེབས།།
རྒྱལ་བའི་སྲས་པོ་བློ་གྲོས་རིན་ཆེན་དང་། །རྒྱལ་བ་གཉིས་པ་ཀླུ་སྒྲུབ་སྙིང་པོའི་ཞབས།།
གྲུབ་པ་མཆོག་བརྙེས་མ་ཏང་ཀི་པ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །རྡོ་རྗེ་འཆང་དངོས་ཏེ་ལོ་ཤེས་རབ་བཟང༌། །བྱང་སྒོ་སྲུང་པའི་པཎ་ཆེན་
ནཱ་རོ་པ། །སྙན་བརྒྱུད་གདམས་པའི་བཀའ་བབས་མར་པ་ལ། །གསོལ་བ་འདེབས་
སོ་བདག་རྒྱུད་བྱིན་གྱིས་རློབས། །དེ་ཡི་སྲས་མཆོག་མཚུར་སྟོན་དབང་རྡོ་རྗེ། །འཁོན་
སྟོན་ཆེན་པོ་གད་པ་ཀིརྟི་དང་། །དམ་པས་རྗེས་བཟུང་བསོད་ནམས་རིན་ཆེན་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློབས། །འགྲན་ཟླ་ཀུན་བྲལ་ཐུར་ལྷ་ཚུལ་ཁྲིམས་
སྐྱབས། །རྗེ་བཙུན་དམ་པ་གང་སྤེལ་འཕགས་པ་སྐྱབས། །སྦྱངས་པའི་མཆོག་གྱུར་
གཞོན་ནུ་འོད་ཟེར་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློ བས། །ཆོས་
ཀུན་མཁྱེན་པའི་ཆོས་སྐུ་འོད་ཟེར་ཞབས། །རིག་གནས་ཀུན་མཁྱེན་རྗེ་བཙུན་འཕགས་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
196 《མ》
པ་འོད། །ཐམས་ཅད་མཁྱེན་པ་བུ་སྟོན་རིན་ཆེན་གྲུབ། །གསོལ་བ་འདེབས་སོ་བདག་
རྒྱུད་བྱིན་གྱིས་རློབས། །མཁྱེན་བརྩེའི་མངའ་བདག་ཁྱུང་པོ་ལྷས་པའི་ཞབས། །འཇམ་
དཔལ་དབྱངས་དངོས་རྗེ་བཙུན་ཙོང་ཁ་པ། །མཁས་གྲུབ་ཆེན་པོ་ཤེས་རབ་སེང་གེ་ལ།།
གསོལ་བ་འདེབས་སོ་བདག་རྒྱུད་བྱིན་གྱིས་རློབས། །འདུལ་འཛིན་ཆེན་པོ་དཔལ་ལྡན་
བཟང་པོ་དང་། །འཇམ་དབྱངས་བཞད་པ་རྗེ་བཙུན་དགེ་འདུན་འཕེལ། །ལུང་རྟོགས་
མངའ་བདག་བཀྲ་ཤིས་འཕགས་པ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་
རློབས། །པཎ་གྲུབ་ཆེན་པོ་བསམ་འགྲུབ་རྒྱ་མཚོ་དང་། །བརྒྱུད་པའི་བཀའ་བབས་
བརྩོན་འགྲུས་འཕགས་པ་དང་། །མདོ་རྒྱུད་མངའ་བདག་རྡོ་རྗེ་བཟང་པོ་ལ། །གསོལ་
བ་འདེབས་སོ་བདག་རྒྱུད་བྱིན་གྱིས་རློ བས། །རྨད་བྱུང་ཡོན་བརྙེས་སངས་རྒྱས་རྒྱ་
མཚོའི་ཞབས། །རིམ་གཉིས་མཐར་ཕྱིན་དཀོན་མཆོག་རྒྱ་མཚོའི་སྡེ། །ལུང་རྟོགས་
མངའ་བདག་དཀོན་མཆོག་ཡར་འཕེལ་ལ། །གསོལ་བ་འདེབས་སོ་བདག་རྒྱུད་བྱིན་
གྱིས་རློབས། །སྤངས་རྟོགས་མཐར་ཕྱིན་རྫོགས་པའི་སངས་རྒྱས་དངོས། །བདེན་
གཉིས་ཟུང་འཇུག་དམ་ཆོས་འབྱུང་བའི་གནས། །དགེ་འདུན་གཙུག་རྒྱན་དངོས་གྲུབ་
རྒྱ་མཚོ་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཞེས་པ་འདི་ནི་གྲུབ་
པའི་དབང་ཕྱུག་དམ་པ་རབ་འབྱམས་སྨྲ་བ་བྱམས་པའི་མཚན་ཅན་གྱིས་བསྐུལ་བའི་ངོར། གུར་སྨོན་རི་ཁྲོད་
དུ་ཆོས་སྨྲ་བའི་བཙུན་པ་དོན་ཡོད་མཁས་གྲུབ་གྱིས་སྦྱར་བའོ།། ། །
༄༅། །ན་མོ་གུ་རུ་བཛྲ་དྷ་རཱ་ཡ། རིགས་ཀུན་བདག་པོ་རྒྱལ་བ་རྡོ་རྗེ་འཆང་། །རྒྱལ་
བའི་མཁྱེན་རབ་ཀུན་བསྡུས་འཇམ་པའི་དབྱངས། །གངས་ཅན་འགྲོ་བའི་གཙུག་རྒྱན་
ཙོང་ཁ་པར། །གསོལ་བ་འདེབས་སོ་བདག་རྒྱུད་བྱིན་གྱིས་རློ བས། །ལུང་རྟོགས་
མངའ་བདག་འཇམ་དཔལ་རྒྱ་མཚོའི་ཞབས། །མཁས་གྲུབ་བསྟན་པའི་ཉི་མ་དགེ་
ལེགས་དཔལ། །སྙན་བརྒྱུད་གདམས་པའི་གཏེར་གྱུར་ཆོས་རྒྱལ་མཚན། །བསྟན་

《མ》 དཔལ་གསང་བ་འདུས་པ་སོགས་ཀྱི་བླ་བརྒྱུད་གསོལ་འདེབས། _ 197
པའི་སྣང་བྱེད་གསུམ་ལ་གསོལ་བ་འདེབས། །གྲུབ་མཆོག་བརྙེས་པ་དྷརྨ་བཛྲ་དང་།།
ཟུང་འཇུག་མངོན་གྱུར་བློ་བཟང་དོན་གྲུབ་མཚན། །རྣལ་འབྱོར་དབང་ཕྱུག་སངས་
རྒྱས་ཡེ་ཤེས་ལ། །གསོལ་བ་འདེབས་སོ་བདག་རྒྱུད་བྱིན་གྱིས་རློབས། །ཐམས་
ཅད་མཁྱེན་པ་བློ་བཟང་ཆོས་རྒྱལ་མཚན། །ཟབ་ལམ་མཐར་ཕྱིན་དཀོན་མཆོག་རྒྱལ་
མཚན་རྗེ། །བློ་བཟང་རྒྱལ་བའི་ཡེ་ཤེས་གཅིག་བསྡུས་པ། །རྣམ་འདྲེན་དམ་པ་གསུམ་
ལ་གསོལ་བ་འདེབས། ༈ །ཁྲིད་རྒྱུན་གྱི་གསོལ་འདེབས་ནི་བློ་བཟང་ཆོས་ཀྱི་རྒྱལ་
མཚན་ཡན་འདྲ་ཞིང་། དེ་ནས། ཕྱག་ན་པདྨོ་བློ་བཟང་རྒྱ་མཚོའི་སྡེ། །མང་ཐོས་
མཁས་པའི་མཐར་སོན་འཇམ་དབྱངས་གྲགས། ། སྨྲ་བའི་ཉི་མ་བློ་བཟང་དར་རྒྱས་
དཔལ། །རྣམ་འདྲེན་དམ་པ་གསུམ་ལ་གསོལ་བ་འདེབས། །གསང་འཛིན་རྡོ་རྗེ་བློ་
བཟང་འཕྲིན་ལས་ཞབས། །འཇམ་དཔལ་སྙིང་པོའི་རིང་ལུགས་འཛིན་པ་ལ། །རླབས་
ཆེན་སྨོན་ལམ་བཟང་པོའི་མཐུ་གྲུབ་པའི། །དཔལ་ལྡན་བླ་མའི་ཞབས་ལ་གསོལ་བ་
འདེབས། །དེ་ལྟར་དང་བའི་ཡིད་ཀྱིས་གསོལ་འདེབས་ན། །སྐྱབས་མཆོག་རིན་
ཆེན་ངོ་བོ་ཁྱེད་རྣམས་ཀྱིས། །ཡང་སྲིད་ཀུན་ཏུ་འབྲལ་མེད་རྗེས་བཟུང་སྟེ། །དམ་
ཆོས་བདུད་རྩིའི་དཔལ་ལ་སྤྱོད་པར་ཤོག །དམ་པས་བསྔགས་པའི་ལམ་མཆོག་སྒྲུབ་
པའི་རྟེན། །ཤིན་ཏུ་རྙེད་དཀའི་དལ་བའི་རྟེན་བཟང་འདི། །ཕྱིན་ཆད་རྙེད་པར་དཀའ་
བའི་ཚུལ་རྟོགས་ནས། །ཐོས་བསམ་སྒོམ་ལ་བརྩོན་པ་མི་དམན་ཤོག །ལུས་སྲོག་
མི་རྟག་ཆུ་ཡི་ཆུ་ལྦུར་དང་། །རྩ་རྩེའི་ཟིལ་ལྟར་མྱུར་དུ་འཇིགས་པའི་ཚུལ། །བཅོས་
མིན་སྙིང་ནས་དྲན་པའི་ངེས་ཤེས་ཀྱིས། །འདི་སྣང་ཆོས་བརྒྱད་ཀུན་ལ་བློ་ལོག་ཤོག།
ལས་ཉོན་དབང་གིས་ཁམས་གསུམ་གར་སྐྱེས་ཀྱང་། །སྡུག་བསྔལ་རང་བཞིན་ལས་
ནི་མ་འདས་པར། །ཡང་ཡང་དྲན་པས་རྣམ་དག་ངེས་འབྱུང་ལ། །ཚུལ་བཞིན་སྒྲུབ་
པ་སྙིང་པོར་བྱེད་པར་ཤོག ། སྲིད་མཚོར་འཁྱམས་པའི་འགྲོ་བ་འདི་དག་རྣམས། ། མ་

198 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
རྒན་དྲིན་ཅན་ཡིན་པར་ལེགས་ཤེས་ནས། །བྱམས་དང་སྙིང་རྗེ་ལྷག་བསམ་རྣམ་དག་
གིས། །ལེགས་དྲངས་བྱང་ཆུབ་སེམས་ལ་དབང་འབྱོར་ཤོག །རྒུད་པའི་རྩ་བ་བདག་
འཛིན་མ་རིག་པའི། །ཞེན་ཡུལ་དྲུངས་ནས་འབྱིན་པའི་དབུ་མའི་ལམ། །ཀླུ་སྒྲུབ་
རྒྱལ་བའི་དགོངས་ཟབ་ཇི་བཞིན་དུ། །འཁྲུལ་མེད་ལམ་ལ་བརྩོན་པར་བྱིན་གྱིས་རློབས།།
ཐུན་མོང་ལམ་བཟང་ཞིང་ས་གཤིན་པོ་ལ། །རྣམ་དག་དབང་བཞིའི་ས་བོན་གྲུང་པོ་
བཏབ། །དམ་སྡོམ་ཚུལ་བཞིན་བསྲུང་བའི་འགལ་རྐྱེན་བསལ། །བསྐྱེད་རིམ་སྨིན་
བྱེད་མྱུ་གུ་གསར་པ་ལ། །དབེན་གསུམ་རྫོགས་རིམ་སྟེ་མ་རབ་ཏུ་ཤར། །བདེན་པ་
གཉིས་ཀྱི་རིམ་པའི་འབྲུ་ཆགས་ནས། །སྐུ་གསུམ་འབྲས་བུ་མྱུར་དུ་སྨིན་པར་ཤོག།
རཅེས་པ་འདི་ཡང་དད་པ་དང་གཏོང་བའི་ནོར་གྱིས་མངོན་པར་ཕྱུག་ཅིང་། མཐོ་བའི་རིགས་སུ་འཁྲུངས་ན་ཡང་
དམ་པའི་མགོན་ལ་དམའ་བའི་ཐུགས་འཛིན་ཅིང་། ལུགས་གཉིས་ལའང་མཁྱེན་པའི་འདྲེན་བྱེད་ཤིན་ཏུ་གསལ་
བའི། ༧ཞབས་དྲུང་ཚེ་རིང་དབང་རྒྱལ་གྱི་བཀས་བསྐུལ་བའི་ངོར། ཆོས་སྨྲ་བའི་བཙུན་པ་དོན་ཡོད་མཁས་
གྲུབ་ཀྱིས་གུར་སྨོན་དབེན་གནས་སུ་འཕྲལ་དུ་སྦྱར་བའོ།། །། །
༈ ན་མོ་གུ་རུ་མཉྫགྷོ་ཥ་ཡ། བཀའ་དྲིན་མཉམ་མེད་དངོས་བརྒྱུད་བླ་མ་དང༌། །ཕྱོགས་
བཅུའི་ཞིང་བཞུགས་ཞི་ཁྲོ་རྒྱལ་བ་སོགས། །བསླུ་མེད་སྐྱབས་ཀྱི་དམ་པ་ཁྱེད་རྣམས་
ཀྱིས། །བདག་གི་སྨོན་ལམ་ཇི་བཞིན་འགྲུབ་པར་མཛོད། །འདིས་མཚོན་རྣམ་དཀར་
ལེགས་བྱས་རྟ་བདུན་གྱིས། །བདུད་སྡེའི་མུན་པ་འཇོམས་དང་ཆབ་ཅིག་པར། །དངོས་
གྲུབ་ཀུན་སྩོལ་འཇམ་དཔལ་ཞི་ཁྲོ་ཡིས། །སྐད་ཅིག་འབྲལ་མེད་རྗེས་སུ་འཛིན་པར་
ཤོག །དེ་ཡི་མཐུ་ལས་ལེགས་ཚོགས་ཀུན་གྱི་གཞི། །ཐེག་མཆོག་དགེ་བའི་བཤེས་
དང་མི་འབྲལ་ཞིང༌། །བསམ་སྦྱོར་གཉིས་ཀྱིས་ཚུལ་བཞིན་བསྟེན་པ་དང་། །བཀའ་
བཞིན་སྒྲུབ་པའི་མཆོད་པས་མཉེས་པར་ཤོག །དལ་འབྱོར་རྙེད་དཀའ་ནམ་འཆི་ངེས་
མེད་དང་། །ངན་སོང་སྡུག་བསྔལ་མེ་ཆེན་འབར་བའི་ཚུལ། །ལེགས་པར་བསམ་

《མ》 དཔལ་གསང་བ་འདུས་པ་སོགས་ཀྱི་བླ་བརྒྱུད་གསོལ་འདེབས། _ 199
-- ༌་- - ---- --
པས་ལམ་མཆོག་སྒྲུབ་པའི་གེགས། ། ཚེ་འདིའི་སྣང་ཤས་ཀུན་དང་བྲལ་བར་ཤོག །གཏིང་
མཐའ་མི་མངོན་འཁོར་བའི་རྒྱ་མཚོ་ཆེར། །སྐྱེ་རྒ་ན་འཆིའི་རྦ་ཀློང་རབ་ཏུ་འཁྲུག།
ཉོན་མོངས་ཆུ་སྲིན་དུ་མས་རབ་གཙེས་པས། །སྲིད་ལས་ཐར་འདོད་ཤུགས་དྲག་སྐྱེ་
བར་ཤོག །མི་བཟད་སྲིད་པའི་བཙོན་ཁང་ར་བ་རུ། །བདག་འཛིན་ཐག་པས་བཅིངས་
པའི་ལུས་ཅན་ལ། །ཕྱོགས་མེད་སྙིང་རྗེ་ཆེན་པོས་ལེགས་བསྐུལ་ནས། །བཅོས་
མིན་བྱང་ཆུབ་སེམས་ལ་དབང་འབྱོར་ཤོག །ཉེས་བརྒྱའི་འབྱུང་གནས་ཀུན་གྱི་གཞིར་
གྱུར་པའི། ། སྒྲིབ་གཉིས་བག་ཆགས་དྲུངས་ནས་འབྱིན་པའི་ལམ། །ཆོས་ཀུན་གདོད་
ནས་སྟོང་བའི་ལྟ་བ་ཉིད། །ཀླུ་སྒྲུབ་དགོངས་དོན་ཇི་བཞིན་རྟོགས་པར་ཤོག །དེ་
ལྟར་ཐུན་མོང་ལམ་གྱིས་རྒྱུད་སྦྱངས་ནས། །གསུམ་ལྡན་རྡོ་རྗེ་འཛིན་པའི་དེད་དཔོན་
གྱིས། །གསང་ཆེན་རྒྱུད་སྡེའི་འཇིངས་ལས་རབ་བརྒལ་ཏེ། །རྣམ་དག་དབང་གིས་
རང་རྒྱུད་སྨིན་པར་ཤོག །སྐྱེ་ཤི་བར་དོ་མ་དག་འཁྲུལ་པའི་གྲོང་། །སྐུ་གསུམ་གཞལ་
མེད་ཁང་དུ་སྒྱུར་བྱེད་པའི། །ཟབ་གསལ་གཉིས་མེད་ལྷ་ཡི་རྣལ་འབྱོར་གྱིས། །རིམ་
པ་དང་པོའི་ལམ་རྣམས་མཐར་ཕྱིན་ཤོག །དབེན་པ་གསུམ་དང་བདེན་གཉིས་ཟུང་འཇུག་
གི ༑རྫོགས་པའི་རིམ་པའི་རྣལ་འབྱོར་ཉིད་ཀྱིས་ནི། །ཁ་སྦྱོར་བདུན་ལྡན་གོ་འཕང་
མཆོག་དེ་དག །ཚེ་འདིར་མངོན་དུ་བྱེད་པར་བྱིན་གྱིས་རློབས། །གལ་ཏེ་ཚེ་འདིར་
ལམ་སྣ་མ་ཟིན་པར། །དུས་ལ་བབས་པའི་ཚེ་ཡི་མཐར་ཡང་ནི། །འཇམ་དཔལ་ ་
ཞི་ཁྲོ་མངོན་སུམ་མཐོང་བ་དང་། །ཕྱི་ནང་མཁའ་སྤྱོད་གནས་སུ་འཁྲིད་པར་ཤོག །དེ་
ཚེ་ཡི་དམ་ལྷ་དང་མཁའ་འགྲོའི་ཚོགས། །དཔག་མེད་མཆོད་རྫས་ཐོགས་ནས་འདི་
སྐད་དུ། །བུ་བུ་དག་པའི་ཞིང་དུ་འགྲོའོ་ཞེས། །གསུང་གིས་དབུགས་འབྱིན་གསང་
བ་ཐོབ་པར་ཤོག ། མངྒ་ལཾ།།

200 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
༄༅། །དཔལ་གསང་བ་འདུས་པའི་བསྐྱེད་རིམ་དངོས་གྲུབ་
རྒྱ་མཚོའི་མིང་པོ་བཞུགས་སོ།།
༄༅། །རབ་འབྱམས་འཁོར་ལོའི་རྩ་བ་བདེ་ཆེན་ཐུགས། །ཐབས་མཁས་མཛད་
པས་ཐ་མལ་ཚུལ་འཛིན་པ། །བཀའ་དྲིན་གསུམ་ལྡན་བླ་མར་ཕྱག་འཚལ་ནས། །རིམ་
གཉིས་སྡོམ་འགའ་བརྗེད་དོགས་བྲི་བར་བྱ། །འདིར་སྙིགས་དུས་ཀྱི་ཚེ་ཐུང་གཅིག་
ལ་སེམས་ཅན་ཐམས་ཅད་ཀྱི་དོན་དུ། སྐུ་དག་པ་སྒྱུ་མའི་སྐུ་དང༌། ཐུགས་དག་པ་
དོན་གྱི་འོད་གསལ་གཉིས་ཟུང་དུ་འཇུག་པའི་ཟུང་འཇུག་རྡོ་རྗེ་འཆང་ཐོབ་པར་བྱ་བའི་
ཐབས་སུ་མདོ་སྡེ་ཐམས་ཅད་ཀྱི་ཟ་མ་ཏོག་དང༌། རྒྱུད་སྡེ་ཐམས་ཅད་ཀྱི་རྩ་བ། དེ་
བཞིན་གཤེགས་པ་ཐམས་ཅད་ཀྱི་གསང་བ་གསུམ་འདུས་པའི་དོན་ཉམས་སུ་ལེན་པ་
ལ་ཐོག་མར་སྒྲུབ་ཐབས་ཀུན་བཟང་ལས། དལ་འབྱོརའདི་ནི་རྙེད་པར་དཀའ་བ་དང་།།
འཇིག་རྟེན་སྐྱེ་བོ་དམ་པ་འཕྲད་རྙེད་དཀའ། །དེ་བས་ཤེས་རབ་ཐབས་ལ་གཞོལ་བ་ཡི།།
ཡིད་ལ་བྱེད་པའི་མཆོག་དེ་བསྒོམ་པར་བྱ། །ཞེས་གསུངས་པ་ལྟར། གསང་སྔགས་
བླ་ན་མེད་པའི་ལམ་ཉམས་སུ་ལེན་པའི་རྟེན་ཁྱད་པར་ཅན་འཛམ་བུ་གླིང་པའི་མངལ་
སྐྱེས་ཁམས་དྲུག་ལྡན་པ་ཐོབ་ནས། བསྟན་པ་ལ་འཇུག་པའི་རིམ་པ་གོ་རིམ་མ་ནོར་
བ༑ རྗེ་རིན་པོ་ཆེས། །དལ་འབྱོར་རྙེད་དཀའ་ཚེ་ལ་ལོང་མེད་ཚུལ། །ཡང་ཡང་
བསམ་པས་ཚེ་འདིའི་སྣང་ཤས་ལྡོག །ལས་འབྲས་མི་བསླུ་འཁོར་བའི་ཉེས་དམིགས་
རྣམས། །ཡང་ཡང་བསམ་པས་ཕྱི་མའི་སྣང་ཤས་ལྡོག །ཅེས་གསུངས་པ་ལྟར་སྐྱེས་
བུ་ཆུང་འབྲིང་གཉིས་ཀྱི་ལམ་ལ་ལེགས་པར་སྦྱངས། །དེ་ནས། རང་ཉིད་སྲིད་མཚོར་

《ཙ》 དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 201
ལྷུང་བ་ཇི་བཞིན་དུ། ། མ་གྱུར་འགྲོ་བ་ཀུན་ཀྱང་དེ་འདྲ་བར། །མཐོང་ནས་འགྲོ་བ་
སྒྲོལ་བའི་འཁུར་འཁྱེར་བའི། །བྱང་ཆུབ་སེམས་མཆོག་སྐྱེ་བར་བྱིན་གྱིས་རློབས། །ཞེས་
གསུངས་པ་ལྟར། སྙིང་རྗེ་ཆེན་པོས་ཡིད་རང་དབང་མེད་པར་བསྐྱོད་ནས་བྱང་ཆུབ་
མཆོག་ཏུ་སེམས་བསྐྱེད་དེ། རྒྱལ་སྲས་ཀྱི་སྤྱོད་པ་སྤྱི་དང་ཁྱད་པར་དུ་ཡང་ཞི་ལྷག་
གཉིས་ལ་ལེགས་པར་སྦྱངས་པས་ངེས་པ་རྙེད་པར་བྱས། དེའི་ནང་ནས་ཀྱང་རྟག་ཆད་
ཀྱི་མཐའ་དང་བྲལ་བའི་དབུ་མའི་ལྟ་བ་ལ་མཐའ་ཆོད་པར་སྦྱངས། དེ་ནས་སེམས་
ཅན་ཐམས་ཅད་ལ་དམིགས་པའི་སྙིང་རྗེ་ཆེན་པོ་སྔར་ལས་ཀྱང་ཤུགས་དྲག་པས་སངས་
རྒྱས་མྱུར་དུ་ཐོབ་པར་འདོད་པ་ན། ཕར་ཕྱིན་ཐེག་པ་ལས་རྡོ་རྗེ་ཐེག་པ་ལམ་མྱུར་ཚུལ་
དང༌། དེ་ལས་ཀྱང་གསང་སྔགས་བླ་ན་མེད་པ་དོན་དམ་འོད་གསལ་རྩལ་དུ་བཏོན་
ནས་འཆད་པ་མ་རྒྱུད་དང་། ཀུན་རྫོབ་བདེན་པ་སྒྱུ་མའི་སྐུ་སྒྲུབ་ཚུལ་རྩལ་དུ་བཏོན་
ནས་འཆད་པ་ཕ་རྒྱུད་གཉིས་ལམ་མྱུར། དེ་ལས་ཀྱང་ཕ་རྒྱུད་གསང་བ་འདུས་པའི་
རྒྱུད་ནས་གཞིའི་སྐྱེ་འཆི་བར་དོ་གསུམ་ལམ་དང་འབྲས་བུའི་སྐུ་གསུམ་དུ་བསྒྱུར་ཚུལ་
གསལ་ཞིང་རྒྱས་པ་འདྲ་བ་རྒྱུད་གཞན་ལས་མི་འབྱུང་བས། གྲུབ་ཆེན་ནག་པོ་སྤྱོད་
པས། དགྲ་ནག་གི་རྒྱུད་ལས། རིམ་པ་གཉིས་ཀའི་ངོ་བོ་ལ། །དཔལ་ལྡན་འདུས་
པ་ལྷག་ཡིད་འོང་། །ཞེས་གསུངས་པ་ལྟར་ཡིན་ལ། དེ་ལྟར་ན་ཐབས་བདེ་བ་ཆེན་
པོ་དང་བདེ་སྟོང་སྦྱོར་ཚུལ་དང་། ཐབས་སྒྱུ་མའི་སྐུ་དང་དོན་གྱི་འོད་གསལ་དབྱེར་
མེད་ཟུང་དུ་འཇུག་པའི་གོ་འཕང་སྙིགས་དུས་ཀྱི་ཚེ་ཐུང་གཅིག་ལ་མངོན་དུ་བྱེད་པ་ལ་
དཔལ་གསང་བ་འདུས་པའི་རྩ་རྒྱུད་ཀྱི་དོན། བཤད་རྒྱུད་དྲུག་གིས་བཤད་པའི་རྒྱུད་དོན་
ཉམས་སུ་ལེན་པ་ལ། ཐུན་མོང་ལམ་སྦྱངས་སྔོན་དུ་བཏང་ནས་འདིའི་དཀྱིལ་འཁོར་
དུ་དབང་བླངས་ནས་དམ་ཚིག་དང་སྡོམ་པ་དག་པར་བྱས་ཏེ། རྩ་རྒྱུད་ལས། དགོན་
པ་ཆེན་པོའི་ས་ཕྱོགས་སུ། །མེ་ཏོག་འབྲས་བུ་སོགས་ཀྱིས་བརྒྱན། །རི་བོ་དབེན་

202 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
 《ཙ》
པའི་ས་ཕྱོགས་སུ། །དངོས་གྲུབ་ཐམས་ཅད་བསྡུས་པ་སྒྲུབ། །ཅེས་གསུངས་པ་དང་
མཐུན་པའི་གནས་སུ་དྲི་བཟང་དང་བ་བྱུང་ལྔ་བདུད་རྩི་ལྔས་ཆག་ཆག་གདབ། བྲིས་
སྐུ་རྡོར་དྲིལ་ནང་མཆོད་འཇིག་རྟེན་ལས་འདས་མ་འདས་ཀྱི་མཆོད་གཏོར་རྣམས་ཕྱག་
ལེན་བཞིན་དུ་བཤམས་བདུད་རྩིའི་རིལ་བུས་ཁ་དག་པར་བྱས་ལ་ཁ་ཤར་དུ་ཕྱོགས་པས་
འདུག་སྟེ། སྙིང་རྗེ་དང་བྱང་ཆུབ་སེམས་ཀྱི་ཀུན་སློང་གསལ་བཏབ་ནས། རྒྱུད་ཕྱི་
མ་ལས། གང་ཞིག་ཐུན་བཞིའི་རྣལ་འབྱོར་དག་ནི་སྒྲུབ་བྱེད་ཅིང་། ། མི་སྣང་ལ་སོགས་
སྣ་ཚོགས་དམན་དང་མཆོག་འགྲུབ་ཅིང་། ། བླ་མའི་དྲིན་གྱིས་འདི་ན་མ་ནོར་ལམ་
རྟོགས་པ། །བྱང་ཆུབ་རྡོ་རྗེ་འདྲར་བལྟ་དེ་ལ་རྟག་ཕྱག་འཚལ། །ཞེས་སོགས་ཕན་
ཡོན་དྲན་པའི་སྤྲོ་ཤུགས་ཆེན་པོས་ཉམས་སུ་ལེན་པ་ལ། སྔོན་འགྲོ་དང་། དངོས་
གཞི་མཇུག་ཏུ་ཇི་ལྟར་ཉམས་སུ་ལེན་ཚུལ་གསུམ། དང་པོ་ལ་སྔོན་དུ་བྱ་བའི་རིམ་
པ་དང་། སྔོན་འགྲོ་དངོས་གཉིས། དང་པོ་ལ། རྡོར་དྲིལ་བྱིན་རླབས། ནང་མཆོད་
བྱིན་རླབས། སྔོན་འགྲོ་གཏོར་མ་འབུལ་ཚུལ། བདག་བསྐྱེད་ཀྱི་མཆོད་པ་བྱིན་རླབས།
རྡོར་སེམས་བསྒོམ་བཟླས་དང་ལྔ་། དང་པོ་ནི་རང་ཞེ་སྡང་རྡོ་རྗེར་སྐད་ཅིག་གིས་བསྐྱེད་
པ་འདི་ནས་བཟུང་སྟེ་གང་བསྒོམ་པ་ཐམས་ཅད་ལ་ཐ་མལ་གྱི་སྣང་བ་འོད་གསལ་དུ་
སྦྱངས་ནས་འབྲས་དུས་ཀྱི་ཆོས་སྐུ་ལ་ང་རྒྱལ་བཞག་ཏེ། ཡེ་ཤེས་ཆོས་སྐུའི་གཟུང་
རྣམ་དག་པའི་སྣང་བ་དེ་དང་དེར་བསྐྱེད་ནས། གསལ་སྣང་དང་ང་རྒྱལ་འཇོག་དགོས་
པ་ཡིན་གྱི། ཐ་མལ་པའི་ཤ་རུས་སོགས་ལྷ་ལ་སོགས་པར་གྱུར་སོང་སྙམ་དུ་བསྒོམ་
པ་གཏན་ནས་མིན་ཏེ་རྗེ་རིན་པོ་ཆེས། རྣལ་འབྱོར་དག་རིམ་ལས། དེ་ལྟར་ལྷ་དང་
གཅིག་ཏུ་ལྷ་དྲན་པས་དྲན་པ་གཅིག་པའི་རྣལ་འབྱོར་ལ་སློབ་
གཅིག་ཏུ་དྲན་པའམ། 
པའི་གནད་བསྡུ་ན། ཐ་མལ་གྱི་སྣང་བ་རྣམས་འོད་གསལ་དུ་བསྡུས་པའི་འོག་ཏུ།
ལྷག་པར་མོས་པ་དང་ས་བོན་ལ་སོགས་པ་ལས་ལྷའི་གནས་ལུས་ལོངས་སྤྱོད་མཛད་

《ཙ》 དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 
203
པ་རྣམས་སུ་བསྐྱེད་བ་ན། རྒྱུ་དེ་དག་ལས་རྡོ་རྗེ་འཆང་ལ་སོགས་པ་དེ་རྣམས་སུ་དངོས་
སུ་སྐྱེས་པར་མོས་པའི་ངེས་ཤེས་ཀྱི་འཛིན་སྟངས་རེ་བསྐྱེད་པ་དང་། བསྒོམ་རྒྱུ་གང་
ཡིན་པ་དེའི་ཁ་དོག་དང་དབྱིབས་ཀྱི་རྣམ་པ་རྣམས། ཡིད་ཀྱིས་ཇི་ལྟར་གསལ་བཏབ་
པ་དེ་བཞིན་དུ་འཆར་བའི་རྣམ་པ་ལ་བསླབ་པ་དང༌། དེ་གཉིས་ལ་སེམས་མི་གཡོ་
བར་གནས་པའི་ཏིང་ངེ་འཛིན་བརྟན་པོ་སྐྱེ་བ་ཡིན་ཏེ། ཞེས་གསུངས་པའི་ཕྱིར་རོ།།
འདི་ནས་བཟུང་སྟེ་རྡོ་རྗེ་འཆང་དངོས་གྲུབ་རྒྱ་མཚོའི་འཁྲིད་ཡིག་ནས་འབྱུང་བ་རྣམས་
དེ་ལས་ཤེས་དགོས་པ་ཡོད་དོ། །དེ་ལྟར་ན་རང་རྒྱུད་ཀྱི་ང་དང་ཕུང་པོ་ཕྲ་རགས་མ་
ཕྱེ་བར་ང་དང་ཕུང་པོ་འོད་སྔོན་པོ་ཁྲུ་གང་ཙམ་དུ་སོང་། དེ་ཡང་ལྟ་བ་དྲན་པའི་སྒོ་
ནས་མི་དམིགས་པར་གྱུར་པའི་རང་བཞིན་མེད་པ་ལ་རང་སེམས་ལྷན་སྐྱེས་ཀྱི་བདེ་བའི་
ངོ་བོར་གྱུར་པ་ཆུ་ལ་ཆུ་བཞག་པ་ལྟར་གྱུར་པའི་འབྲས་དུས་ཀྱི་ཆོས་སྐུར་གྱུར་པ་དེ་
ངའོ་སྙམ་དུ་མཉམ་པར་གཞག །མཉམ་གཞག་དེའི་གཟུང་རྣམ་སྐད་ཅིག་གིས་ཞེ་
སྡང་རྡོ་རྗེ་ཡུམ་བཅས་སུ་སྒྲུབ་ཐབས་ལྟར་བསྐྱེད་ལ། རྒྱན་དང་ན་བཟའ་སོགས་རིམ་
གྱིས་གསལ་བ་ནི་སྐུ་ཕྱག་རྒྱའི་དམ་ཚིག་དང་། རྒྱལ་བའི་ཐུགས་ཡེ་ཤེས་ལྔའི་བདག་
ཉིད་ཅན་མངོན་དུ་བྱ་བའི་ཆེད་དུ་ལམ་དུས་ཀྱི་ཐབས་བདེ་སྟོང་དབྱེར་མེད་མཚོན་པའི་
དམ་ཚིག་གི་རྡོ་རྗེ་རྩེ་ལྔ་པ་འཛིན་པ་ཐུགས་ཀྱི་དམ་ཚིག་དང་། དེ་འདྲ་བའི་ཐུགས་
ཀྱིས་ཀུན་ནས་བསླངས་ཏེ་ཤེས་རབ་ཀྱི་ཕ་རོལ་ཏུ་ཕྱིན་པའི་སྒྲས་སངས་རྒྱས་ཀྱི་ཞིང་
ཀུན་གཡོ་ཞིང་སེམས་ཅན་རབ་འབྲིང་ཐ་མ་གསུམ་གྱི་དོན་བྱའོ་སྙམ་ནས་དྲིལ་བུ་དཀྲོལ་
བ་གསུང་གི་དམ་ཚིག་གསུམ་དང་མ་བྲལ་བའི་ངང་ནས་སྒྲུབ་ཐབས་ཀྱི་དོན་རྣམས་བསྒོམ་
པར་བྱའོ། །དེ་ནས་ནང་མཆོད་བྱིན་རླབས་ནི། རང་གི་མདུན་དུ་ནང་མཆོད་སྣོད་
དང་བཅས་པ་བཞག་པ་ལ་དམིགས་ནས་ལས་སྔགས་ཀྱིས་བསངས་སྟོང་པར་སྦྱངས།
ཡེ་ཤེས་ཀྱི་གཟུང་རྣམ་རླུང་མེ་ཐོད་པ་གདན་བཅས་ཐོད་པའི་ནང་དུ་པདྨ་དམར་པོ་འདབ་

04 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཙ》
མ་བརྒྱད་པའི་ལྟེ་བར་ཨཱ༔ པདྨའི་དབུས་དང་ཕྱོགས་བཞིར་རིགས་ལྔའི་ས་བོན་ལས་
བྱུང་བའི་ཤ་ལྔ་དང་བདུད་རྩི་ལྔ་དང་། ཤ་ཆེན་གྱི་སྟེང་དུ་ཨོཾ་དཀར་པོའི་འོག་ནས་འོད་
ཟེར་དཀར་པོ་བདུད་རྩི་ལྔ་ལ་ཟུག་པ་ལས་བདུད་རྩི་འབབ་བཞིན་པ། དེའི་སྟེ ང་གི་
བར་སྣང་ལ་ཉི་གདན་ལ་རྡོ་རྗེ་དཀར་པོ་ཧཱུྃ་གིས་མཚན་པ་ལས་འོད་ཟེར་འཕྲོས་པས་
རླུང་གཡོས་ཏེ། ཧཱུཾ་གིས་སྦྱངས། ཨསཾ་རྟོགས་པར་བྱས། ཨོཾ་གྱིས་སྤར་ནས་ཨོ་
ཨཱཧཱུྃ་ལན་གསུམ་བརྗོད་པའི་ཚེ་རང་གཞན་གྱི་ལུས་ངག་ཡིད་གསུམ་གྱི་སྡིག་པ་རྣམས་
བདུད་རྩི་དང་རོ་གཅིག་ཏུ་གྱུར་པར་བསམ་མོ། །དེ་ནས་སྔོན་འགྲོའི་མཆོད་པ་བསངས་
སྦྱངས་རྡོ་རྗེ་གསུམ་དབྱེར་མི་ཕྱེད་པའི་མཆོད་པ་མགྲོན་རྣམས་ཚིམ་པར་བྱེད་པའི་བྱེད་
ལས་ཅན་དུ་ཏིང་ངེ་འཛིན་དང་སྔགས་དང་ཕྱག་རྒྱ་གསུམ་གྱིས་བྱིན་གྱིས་བརླབ། དེ་
ནས་སྔོན་འགྲོའི་གཏོར་མ་ནང་མཆོད་ལྟར་བྱིན་གྱིས་བརླབ་བོ། །དེ་ནས་སྒྲུབ་པ་པོ་
རང་གི་ཕྱི་ནང་གི་བར་ཆད་ཞི་ཞིང་འདོད་དོན་འགྲུབ་པའི་ཆེད་དུ་སྔོན་རྡོ་རྗེ་འཆང་གི་
སྤྱན་སྔར་བསྟན་པ་སྲུང་བར་ཁས་བླངས་པའི་ཕྱོགས་སྐྱོང་བཅོ་ལྔ་འཁོར་དང་བཅས་པ་
སྤྱན་དྲངས་པ་འོད་གསལ་དུ་སྦྱངས་ནས་འདུས་པའི་ལྷར་བསྐྱེད་ནས་ལྗགས་བྱིན་གྱིས་
བརླབས་ནས་ཆུ་བཞི་ཕུལ་ཏེ། ཨོཾ་ཨཱཞེས་སོགས་ཀྱིས་ཉེར་སྤྱོད་གཏོར་མ་བཅས་
པ་ཕུལ་ནས། བདག་གི་དབྱིག་གསེར་ཞེས་སོགས་ཀྱི་འཕྲིན་ལས་བཅོལ་བཟོད་པར་
གསོལ་ནས་གཤེགས། དེ་ནས་བདག་བསྐྱེད་ཀྱི་མཆོད་པ་བྱིན་གྱིས་བརླབ། དེ་ནས་
རྡོར་སེམས་བསྒོམ་བཟླས་སྟོབས་བཞི་ཚང་བའི་སྒོ་ནས་བྱེད་ཚུལ་རྫོགས་རིམ་གྱི་སྐབས་
སུ་འཆད་པ་ལྟར་བྱ། དེ་ནས་སྒྲུབ་ཐབས་ཀྱི་སྔོན་འགྲོ་དངོས་ལ། མཐུན་རྐྱེན་སྒྲུབ་
པ་སྦྱོར་བ་ཚོགས་གསོག་དང་། འགལ་རྐྱེན་བཟློག་པ་སྲུང་འཁོར་གཉིས་ལས། དང་
པོ་ནི་རྣལ་འབྱོར་དག་རིམ་ལས། དེ་ནས་བདག་གཉིས་སུ་འཛིན་པའི་བག་ཆགས་
ཀྱིས་བསླད་པའི་དབང་གིས། འགྲོ་བ་གསུམ་པོ་མ་རིག་པའི་མུན་པས་རྨོངས་པར་

《ཙ》 དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 205
བྱས་པ་རྣམས་ལ་བལྟས་ལ། སྙིང་རྗེ་ཆེན་པོའི་སེམས་བསྐྱེད་དེ། རང་མི་བསྐྱོད་
པར་གསལ་བའི་ཐུགས་ཀར་སྣ་ཚོགས་པདྨ་དང་ཉི་མ་ལ་གནས་པའི་ཧཱུཾ་སྔོན་པོའི་འོད་
ཟེར་ལྕགས་ཀྱུའི་རྣམ་པ་ཅན་གྱིས། ཞེས་སོགས་གསུངས་པ་ལྟར་འགྲོ་བ་རྣམས་ལ་
དམིགས་མེད་ཀྱི་སྙིང་རྗེ་དྲག་ཏུ་བསྐྱེད་ནས། དེ་རྣམས་ཀྱི་དོན་དུ་སྐུ་གཉིས་ཟུང་དུ་
འཇུག་པའི་གོ་འཕང་མངོན་དུ་བྱེད་པའི་ཕྱིར་ཞིང་གི་མཆོག་བླ་མའི་ཐུགས་བདེ་སྟོང་
དབྱེར་མེད་ཉིད་རྟེན་དང་བརྟེན་པར་ཤར་བའི་རྒྱ་ཆེ་བ་ལྷ་ཡི་འཁོར་ལོ་ལ་བསོད་ནམས་
ཀྱི་ཚོགས་རྒྱ་ཆེར་གསོག་པར་བགྱིའོ་སྙམ་དུ་བསམ་ལ། ཚོགས་ཞིང་སྤྱན་དྲངས་པ་
ལ་ཆུ་གཉིས་ཉེར་སྤྱོད་རོལ་མོ་འདོད་ཡོན་ལྔ་དང་བཅས་པ་ཕུལ་ནས། གཟུགས་སོགས་
ཕུང་པོ་ལྔ་རྣམ་པར་དག་པ་རིགས་ལྔ་། སྐྱེ་མཆེད་དྲུག་རྣམ་པར་དག་པ་རྡོ་རྗེ་མ་ལྔ་
དང་ཀུན་བཟང་། དབང་པོ་དྲུག་རྣམ་པར་དག་པ་ས་སྙིང་སོགས་ལྔ་དང་བྱམས་པ། འབྱུང་
བ་བཞི་དང་ནམ་མཁའི་ཁམས་རྣམ་པར་དག་པ་ཡུམ་བཞི་དང་འཇམ་དབྱངས། གཏི་
མུག་ཞེས་སོགས་ཀྱི་གཤིན་རྗེ་གཤེད་ཤེས་རབ་མཐར་བྱེད་རྟ་མགྲིན་བགེགས་མཐར་བྱེད།
སྡུད་དང་ཞེས་སོགས་ཀྱིས། འདོད་རྒྱལ། དབྱུག་སྔོན་ཅན། སྟོབས་པོ་ཆེ། མི་
གཡོ་བ། རྒྱུ་དང་འབྲས་བུའི་རང་བཞིན་ཞེས་པས་གནོད་མཛེས་དང་། གཙུག་ཏོར་
འཁོར་ལོས་བསྒྱུར་བ་སྟེ། ཐམས་ཅད་བྱང་ཆུབ་ཀྱི་སེམས་རྡོ་རྗེ་སྟེ། རྡོ་རྗེ་འཆང་
དང་སྤངས་རྟོགས་འདྲ་ཞིང་ཟབ་གསལ་གཉིས་སུ་མེད་པའི་ཡེ་ཤེས་དེ་ཉིད་རྒྱ་ཆེན་པོ་
ལྷའི་འཁོར་ལོ་ཤར་བ་དེ་དག་ལ་ཕྱག་འཚལ་ལོ། །ཞེས་ཕྱག་འཚལ། གང་ཞིག་
ཐོག་མེད་ཞེས་སོགས་ཀྱིས་སྡིག་བཤགས། རྫོགས་སངས་རྒྱས་དང་ཞེས་སོགས་ཀྱིས་
ཡི་རང་དང་བསྔོ་བ། ཡིད་ཀྱི་རོལ་པ་ཞེས་སོགས་ཀྱིས་སྐྱབས་འགྲོ། བསམ་དང་
རྣམ་པར་སྨིན་པ་ཞེས་སོགས་ཀྱིས་སེམས་བསྐྱེད། བདེར་གཤེགས་སྲས་བཅས་རྣམས་
ཀྱི་ཞེས་སོགས་ཀྱིས་ལམ་ལ་ཡིད་དམ་བཅའ་བ། སངས་རྒྱས་བྱང་ཆུབ་སེམས་དཔའ་

206 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ཀུན། ཞེས་སོགས་ཀྱིས་རིགས་ལྔའི་སྡོམ་བཟུང་རྣམས། ། གོ་དོན་འཕྲོད་ངེས་ཀྱིས་
ཚིག་སྤྱི་ཙམ་མིན་པར་བློ་ལེགས་པར་སྦྱངས་ནས་ཚོགས་བསགས་ཏེ། ཚོགས་ཞིང་
རང་གནས་སུ་གཤེགས་སུ་གསོལ། ༈ །དེ་ནས་འགལ་རྐྱེན་འགོག་པའི་བསྲུང་
འཁོར་བསྒོམ་པ་ནི། སྔགས་དོན་དྲན་པའི་སྒོ་ནས་ཆོས་སྐུའི་ང་རྒྱལ་བཞག་སྟེ། ང་
རྒྱལ་དེའི་ངང་ནས། པཾ་ལས་པདྨ་དང༌། ཨཱ༔ལས་ཉི་མའི་དཀྱིལ་འཁོར་གྱི་སྟེང་
དུ་ཧཱུཾ་སེར་པོ་སྒོ་ཚད་ཙམ་ཡོངས་སུ་གྱུར་པ་ལས་འཁོར་ལོ་སེར་པོ་སྟེང་འོག་གི་རྩིབས་
གཉིས། ཕྱོགས་དང་མཚམས་ཀྱི་རྩིབས་བརྒྱད་དང་རྩིབས་རྣམས་རྣོ་ངར་དང་ལྡན་པ།
གཡས་སྐོར་དུ་མགྱོགས་བར་འཁོར་བ་མྱུར་བས་མི་འཁོར་བ་ལྟ་བུར་སྣང་བ། དྲག་
པོའི་རྡོ་རྗེ་མེ་དང་འོད་ཟེར་འབར་བ་ཕྱོགས་བཅུར་སྤྲིན་ལྟར་འཕྲོ་བས་གདུག་པ་ཅན་
རྣམས་ཚར་གཅོད་པ། དེའི་ལྟེ་བ་སྦུབ་སྟོང་གི་དབུས་སུ་པད་ཟླ། དེའི་སྟེང་འོག་
གི་སྦུབ་ནང་དུ་པད་ཉི། ཕྱོགས་མཚམས་ཀྱི་རྩིབས་རྣམས་ཀྱི་རྩེ་མོའི་སྟེང་དུ་རྩིབས་
ལ་ཅུང་ཟད་མ་རེག་པར་པད་ཉིའི་གདན་རེ་རེ། དབུས་ཀྱི་པད་ཟླའི་གདན་ལ་རང་ཉིད་
སྐད་ཅིག་གིས་རྡོ་རྗེ་འཆང་རྡོ་རྗེ་དབྱིངས་ཕྱུག་མ་དང་སྙོམས་པར་འཇུག་པ་སེམས་དཔའ་
སུམ་བརྩེགས་ཅན། རྡོ་རྗེ་གསུམ་དང་ཡེ་ཤེས་སེམས་དཔའ་སྟེ་ལོངས་སྤྱོད་བཞི་ལྡན།
དེའི་ཏིང་ངེ་འཛིན་སེམས་དཔའི་འོད་ཟེར་གྱིས་མི་བསྐྱོད་པ་དང་ཁྲོ་བོ་བཅུ་སྤྱན་དྲངས་
རང་གི་ཞལ་དུ་བཅུག་པ་ཐུགས་ཀར་འོད་དུ་ཞུ། ཡུམ་གྱི་པདྨར་སླེབས་པ་ན་ལྷ་རང་
རང་གི་མདོག་ཅན་ཧཱུྃ་རིང་པོ་བཅུ་གཅིག་ཏུ་གྱུར། དེ་ནས་རིམ་གྱིས་མི་བསྐྱོད་པ་ཕྱུང་
ནས་མཛད་པ་མཛད་དེ་རང་ལ་བཅུག་པས་ཟླ་བ་ཉི་གདན་དང༌། རང་ཉིད་ཞེ་སྡང་རྡོ་
རྗེ་དང་ཡུམ་རེ ག་བྱ་རྡོ་རྗེ་མར་གྱུར། དེ་ནས་ཁྲོ་བོ་བཅུ་རེ་རེ་ནས་ཕྱུང་ཏེ་རང་རང་
གི་གདན་ལ་འཁོད། དེ་ནས་འོག་གི་གནོད་མཛེས་ཀྱི་སྤྲུལ་པ་ལ་རང་ཞེ་སྡང་རྡོ་རྗེས་
ཞིང་བཅུ་ཚང་བའི་དགྲ་བགེགས་རྣམས་ཁུག་ཅིག །ཅེས་བཀའ་བསྒོས་པས་དེས་བགེགས་

[ Eདཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 207
རྣམས་བཀུག་སྟེ་ཁྱེར་འོང་བ་རྣམས་ཁྲོ་བོ་རྣམས་ཀྱི་ཕྱི་རོལ་དང་། ཤར་གྱི་ཤར་དང་།
ནུབ་ཀྱི་ནུབ་ཏུ་ཧཱུྃ་རིང་པོ་ལས་གྲུབ་པའི་འབྲུབ་ཁུང་རྣམས་སུ་བཅུག་པ་ན། འཁོར་
རྣམས་ཀྱང་རང་དབང་མེད་པར་འབྲུབ་ཁུང་གི་ནང་དུ་ཞུགས་ཏེ་ཁ་ཕྱིར་བལྟས་ནས་ཡོད་
པར་བསམ། དེ་ནས་བྱང་གི་བདུད་རྩི་འཁྱིལ་པས་སྤྲུལ་པའི་བདུད་རྩི་འཁྱིལ་པ་ཕུར་
བུ་བཅུར་གྱུར་པ་རྣམས་བགེགས་རྣམས་ཀྱི་སྤྱི་བོར་བགེགས་རྣམས་དང་ཁ་བལྟ་ཕྱོགས་
མཐུན་པར་བཞུགས་པ་ལ། སྤྲུལ་པའི་གནོད་མཛེས་ཕྱག་གཡས་ཀྱི་རྡོ་རྗེ་ལྕགས་ཀྱུ་
རྡོ་རྗེ་ཐོ་བ་མེ་རབ་ཏུ་འབར་བར་གྱུར་པ་ཐོགས་པ་དེས། ཤར་ནས་བརྩམས་ཏེ་ཕྱོགས་
བཞི་དང་མེ་ནས་བརྩམས་ཏེ། མཚམས་བཞིའི་ཕུར་བུ་རྣམས་ལ། ཨོཾ་གྷ་གྷ་ཞེས་
སོགས་ཀྱིས་སྔགས་དོན་རྡོ་རྗེ་ཕུར་བུ་ཞེས་བོས་ནས། བགེགས་རྣམས་ཀྱི་ལུས་ངག་
ཡིད་གསུམ་ཕུར་བུས་ཐོབ་ལ་མི་འགུལ་བར་གྱིས་ཤིག །རྡོ་རྗེ་འཆང་གི་བཀའ་ཉོན་
ཅིག་ཅེས་བཀའ་བསྒོས་ནས་ཕྱག་གཡས་ཀྱི་ཐོ་བ་གདེང་ཙམ་གདེང་ཙམ་བྱས་པས་ཕུར་
བུ་བགེགས་རྣམས་ཀྱི་སྤྱི་བོ་ནས་རིམ་གྱིས་རྐང་མཐིལ་གྱི་བར་དུ་ཟུག་པས་ལུས་ངག་
ཡིད་གསུམ་གཡོ་འགུལ་མེད་པར་གྱུར་པར་བསམ་མོ། །བཟློག་པ་གཙོ་བོར་བྱེད་
ན༑ གཙུག་ཏོར་འཁོར་ལོས་བསྒྱུར་བ་གཙོ་བོར་འཕོས་ནས། བགེགས་རྣམས་བཀུག་
པ་འཁོར་ལོའི་རྩིབས་ཀྱི་ཉེ་བར་སླེབས་པ་ན་འཁོར་ལོ་གཡོན་དུ་འཁོར་ཞིང་ཁྲོ་བོ་རྣམས་
ཞལ་ཕྱིར་གཟིགས། བགེགས་རྣམས་ཀྱི་རྐང་མཐིལ་དུ་ལྕགས་ཀྱི་མཆོད་རྟེན་སོར་
བཞི་པ་རེ་ཡོད་པ་ནས་བཟུང་སྟེ། དེ་རྣམས་མགོ་མཇུག་ལྡོག་ནས་རྩིབས་ལ་བསྐྱེན་
པས། གནོད་བྱེད་རྣམས་འཁོར་ལོའི་རྩིབས་ཀྱིས་དུམ་བུར་གཏུབ་པའི་རོ་མ་རྣམས་
ཉི་གདན་གྱིས་བསྲེགས་པ་དང༌། གཙུག་ཏོར་འཁོར་ལོས་བསྒྱུར་བའི་ཕྲེང་སྔགས་
བཟླའོ། །གཞན་ཡང་རང་དང་བསྒྲུབ་བྱ་སྙིང་གར་སྦ་ཞིང་ཞི་རྒྱས་དབང་དྲག་གི་དམིགས་
པ་གང་འོས་བྱ་ཞིང་། དེ་ནས་སྤྲུལ་པའི་གནོད་མཛེས་འོག་གི་གནོད་མཛེས་ལ་ཐིམ་
བུ

208 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
པ་སོགས། ལྷག་མ་རྡོ་རྗེའི་རྭ་གུར། ཆུ་མེ་རླུང་གི་རྭ་བ་དང༌། མདའ་ཡི་དྲ་བ།
རྡོ་རྗེ་གསུམ་གྱི་གོ་བགོས་པ་སོགས་སྒྲུབ་ཐབས་བཞིན་བྱའོ། །འགལ་རྐྱེན་འགོག་པའི་
བསྲུང་འཁོར་ལ། འཁོར་ལོ་སེར་པོ་དང་། འཁོར་ཚུལ་གྱི་ཁུངས་རྒྱུད་ཕྱི་མ་དང་
མན་ངག་སྙེ་མ་དང་། ཁྲོ་བོ་བཅུ་མངལ་འབྱིན་གྱི་ཁུངས་མདོར་བྱས་ལས་འབྱུང་བ་
བཞིན་ཆོ་ག་ལྟར་བྱེད་པ་གནས་སྲུང་བ་དང༌། རང་གི་གནས་གསུམ་དུ་རྡོ་རྗེ་གསུམ་
བཀོད་ནས་རྡོ་རྗེ་གསུམ་གྱི་གོ་རིམ་བཞིན་བགོ་བ་ནི་རང་སྲུང་བ་ཡིན། བསྲུང་འཁོར་
གྱི་ཕྱི་རོལ་གྱི་བགེགས་བཟློག་པ། དེ་ཡང་ནང་དུ་རང་གི་སེམས་ལས་སུ་མི་རུང་
བའི་རྟོག་པ་ངན་པ་ཆོས་བརྒྱད་སོགས་བཟློག་པ་ལ་ལྟོས་པས། ངན་རྟོག་སྤྱི་དང་ཁྱད་
པར་ཆོས་བརྒྱད་ཁྲ་བོ་ལ་དགྲར་བལྟས་ནས་ན་སོ་གཞོན་དུས་སུ་སྒྲུབ་པ་ལ་བརྩོན་དགོས་
ཚུལ་ནན་ཆེ་བ་དྲང་པོར་མཚང་ལ་བཅར་ནས་གསུང་། ༈ དངོས་གཞི་ལ་དང་པོ་
སྦྱོར་བའི་ཏིང་ངེ་འཛིན་ལ་བཞི་ཡོད་པ་ལས། འཆི་བ་ཆོས་སྐུར་འཁྱེར་བའི་ལམ་
འཁྱེར་ལྷག་མོས་འོད་གསལ་དུ་སྡུད་པ། བར་དོ་ལོངས་སྐུར་འཁྱེར་བའི་ལམ་འཁྱེར་
དང་པོའི་མགོན་པོ་བསྐྱེད་པ། སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་སྤྲུལ་སྐུ་རྡོར་
སེམས་ལུས་དཀྱིལ་དང་བཅས་པ། སྐུ་གསུམ་གྱི་གོ་འཕང་དེ་ཡང་འདོད་ཆགས་ཀྱི་
ཆོས་ཀྱིས་འཐོབ་པར་བསྟན་པའི་ཕྱིར་རིག་མ་འདུ་བྱ་བ། གཉིས་པ་དཀྱིལ་འཁོར་
རྒྱལ་མཆོག་གི་ཏིང་ངེ་འཛིན་དང༌། གསུམ་པ་ལས་རྒྱལ་མཆོག་གི་ཏིང་ངེ་འཛིན་
རྣམས་སུ་ཡོད་པ་ལས། དང་པོ་ལ་ས་བཅད་གསུམ་ཡོད་པ་རྣམས་རིམ་བཞིན་སྣོད་
སྔ་མ་ཞིག་ནས་རྗེས་མ་ཆགས་པ་དང་ཆོས་མཐུན་པར་ཡེ་ཤེས་ཀྱི་ས་བསྒོམ་ནས། གཞལ་
ཡས་ཁང་དང་། ལྷག་མོས་ཀྱི་ལྷ་བསྒོམ་སྟེ། ཁམས་དྲུག་དང་ལྡན་པའི་མི་འཆི་
རིམ་དང་མཐུན་པར་ལྷག་མོས་ཀྱི་ལྷ་བསྡུས་ནས་ཆོས་སྐུ་ལ་ང་རྒྱལ་འཇོག་དགོས་པས།
ཆོས་མཐུན་ཡུལ་སྣོད་སྔ་མ་འཇིག་ཚུལ་སླ་ལ། ཆོས་མཐུན་པ་ཡེ་ཤེས་ཀྱི་ས་བསྒོམ་

《ཙ》 དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། _ 209
ཚུལ་ལ་ཁ་ཅིག་བསྐྱེད་རིམ་གྱི་སྐབས་སུ་ལྟ་བ་མི་བསྒོམ་པར་ཐ་མལ་གྱི་སྣང་བ་འགོག་
པའི་ཕྱིར་དུ། ཐ་མལ་གྱི་སྣོད་བཅུད་ཐམས་ཅད་ཅི་མེད་ཅང་མེད་དུ་བསྒོམ་ཟེར་བ་མི་
འཐད་དེ་སྣོད་བཅུད་ཡོད་བཞིན་མེད་པར་ལྟ་བ་ཆད་ལྟ་ཡིན་པའི་ཕྱིར་དང༌། སྐབས་
ཀྱི་ལུང་དོན་མ་ཡིན་པའི་ཕྱིར་དང་། ཐ་མལ་གྱི་སྣང་བ་འགོག་དགོས་པར་ཁས་བླངས་
ནས་ཆད་ལྟ་ནན་ཀྱིས་བསྐྱེད་པས་ཁས་བླངས་དང་འགལ་བའི་ཕྱིར་རོ། །འདིར་ལྟ་
བ་བསྒོམ་པར་གསུང་བའི་ལུང་དུ་མ་དང་འགལ་བའི་ཕྱིར་རོ། །རང་ལུགས་ནི། ཡིག་
དོན་ཆོས་རྣམས་ཀྱི་ངོ་བོ་རྒྱུ་འབྲས་གསུམ་མུ་བཞི་སྐྱེ་འགོག་ཀྱི་རིགས་པས་རང་བཞིན་
མེད་པར་བསྒོམ་པ་ཡིན་ལ། དེ་ཡང་ཐལ་འགྱུར་བའི་ལུགས་ཀྱི་དགག་བྱའི་མཚམས་
ཟིན་པར་བྱས་ནས། ང་སོགས་རང་བཞིན་མེད་པར་གཅིག་དུ་བྲལ། མཐའ་བཞི་སྐྱེ་
འགོག་སོགས་ཀྱིས་ཇི་ལྟ་བ་ངེས་པར་བྱས་ནས་སྐྱོང་། སྤྱི་དོན་རྣམ་ཐར་སྒོ་གསུམ་
གྱི་དོན་ངེས་པར་བྱས་ནས་སྐྱོང་བ་ཡིན་ལ། དེ་ཡང་ཕར་ཕྱིན་ཐེག་པར་ལྟ་བ་ངེས་
ནས་ལྟ་ཐོག་དུ་འཇོག་སྒོམ་ཁོ་ན་བྱེད་པ་ཞི་གནས་སྐྱོང་ཚུལ། ཞི་གནས་ཀྱི་རྩིས་ཟིན་
པར་བྱས་ནས་དཔྱད་འཇོག་སྤེལ་མ་བྱེད་པ་ནི་ལྷག་མཐོང་སྒྲུབ་ཚུལ་ཡིན་ཀྱང་རྫོགས་
རིམ་གྱི་སྐབས་སུ་རླུང་དབུ་མར་ཞུགས་གནས་ཐིམ་གསུམ་བྱས་པའི་བདེ་ཆེན་གྱིས་
རླུང་མ་གཡོས་ཀྱི་བར་དུ་འཇོག་སྒོམ་ཁོ་ན་བྱེད་པ་ཡིན་ལ། འདིར་ནི་རང་ཞེ་སྡང་
རྡོ་རྗེར་གསལ་བའི་ངང་ནས་བདག་གིས་ཆོས་སྐུ་མངོན་དུ་བྱས་ལ་རྟེན་བརྟེན་པའི་དཀྱིལ་
འཁོར་སྤྲུལ་བར་བྱའོ། །སྙམ་པའི་འཕེན་པ་བཏང་སྟེ། སྦྱོར་མཚམས་ནས་འོད་
ཟེར་འཕྲོས་སྣོད་བཅུད་སྦྱངས་པའི་མཐར། ཡིག་དོན་དང་སྤྱི་དོན་གྱི་སྟོང་ཉིད་ངེས་
པའི་ངེས་ཤེས་བསྐྱེད་ནས། ཡུལ་སྟོང་པ་ཉིད་དང་ཡུལ་ཅན་ཡེ་ཤེས་དབྱེར་མི་ཕྱེད་
པ་དེ་འབྲས་དུས་ཀྱི་ཆོས་སྐུ་དངོས་སུ་མོས་ནས་ཆོས་སྐུ་དེ་ངའོ་སྙམ་དུ་བསྒོམ་དགོས་
ཏེ༑ ཐ་མལ་པ་ལ་ལུས་དང་ཡིད་དང་གཙོ་བོ་དང༌། འཁོར་གནས་དང་གང་ཟག་རྒྱུ་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
210 
-བ་==== --- -
སོ་སོར་སྣང་བ་ལྟར་འབྲས་དུས་སུ་མི་འབྱུང་བར། འབྲས་དུས་སུ་གཙོ་བོའི་ཐུགས་
སྟོང་པ་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་གཞག་པའི་ཡེ་ཤེས་ཀྱི་གཟུང་
རྣམ་དེ་དང་དེར་ཤར་བ་ཡིན་ལ། དེ་དང་མཐུན་པར་དེ་ལྟ་བུའི་ཆོས་སྐུའི་ང་རྒྱལ་ཡུན་
མི་ཐུང་ཙམ་བསྒོམ་ནས་འོག་ནས་འབྱུང་བའི་རྟེན་བརྟེན་པ་ཐམས་ཅད་དེའི་རྣམ་རོལ་
འབའ་ཞིག་དུ་འཆར་བ་ལ་བསླབ་དགོས་པའི་གནད་ཀྱིས་སོ། །བསྐྱེད་རིམ་པའི་ལྷའི་
འཁོར་ལོ་བསྒོམས་པས་སྲིད་པའི་རྩ་བ་བདག་འཛིན་སྤོང་ནུས་པ་ཡང་། རང་བཞིན་
མེད་པར་ངེས་པའི་ལྟ་བའི་རྒྱུན་སྐྱོང་བ་ཡོད་ན་ནུས་ལ་དེ་མེད་ན་མི་ནུས་པས། དམིགས་
པ་རྒྱ་ཆེ་བ་ལྷའི་འཁོར་ལོ་ལ་དམིགས་ནས་རྣམ་པ་རང་བཞིན་མེད་པའི་འཛིན་སྟངས་
།རང་
ལྷའི་སྐུ་ལ་དམིགས་པས་བསོད་ནམས་ཀྱི་ཚོགས་གསོག 
ཅན་དུ་བསྒོམ་པས། 
བཞིན་མེད་པར་ངེས་པས་ཡེ་ཤེས་ཀྱི་ཚོགས་གསོག་ལ་བསོད་ནམས་ཀྱི་ཚོགས་ཀྱིས་
ཟིན་པའི་ལྟ་བས་བདག་འཛིན་སྤོང་པ་ལ་མཐུ་ཆེ་བ་ཡིན་ནོ། །དེ་ཡང་བདེན་གྲུབ་
ཏུ་མ་བཟུང་བ་ཙམ་གྱིས་བདག་འཛིན་སྤོང་ན། ནམ་མཁའ་མཐའ་ཡས་ཀྱི་དངོས་གཞིས་
ཀྱང་དེ་སྤོང་ནུས་པར་འགྱུར་ལ། བདག་འཛིན་དང་འཛིན་སྟངས་དངོས་འགལ་དུ་
སོང་བ་ཙམ་གྱིས་དེ་སྤོང་ནུས་ན། བདག་འཛིན་ཡང་བདག་མེད་རྟོགས་པའི་ཤེས་རབ་
དང་འཛིན་སྟངས་དངོས་འགལ་དུ་སོང་བས། དེས་ཀྱང་བདག་མེད་རྟོགས་པའི་ཤེས་
གས་པ་ཡང་
རབ་སྤོང་ནུས་པར་འགྱུར་བས། ཤེས་རབ་ཀྱི་འཛིན་སྟངས་ཀྱི་ཡུལ་ལ་རི 
། །དེས་
དག་གི་རྒྱབ་རྟེན་ཡོད་ལ་བདག་འཛིན་ལ་དེ་མེད་པས་མི་མཚུངས་པ་ཡིན་ནོ
ན་སྔར་ཀྱི་ཆོས་སྐུའི་ང་རྒྱལ་གྱི་ངང་ནས་སྔར་གྱི་འཕེན་པ་དྲན་པར་བྱས་ཏེ། སྣོད་
ཕྱི་མ་འཆགས་པ་དང་མཚུངས་པར་རྡོ་རྗེའི་ས་བསྐྱེད་ནས་གཞལ་ཡས་ཁང་བསྐྱེད་པ་
ནི༑ སྐད་ཅིག་གིས་རྡོ་རྗེའི་རྭ་གུར་གྱི་དབུས་སུ་ཆོས་འབྱུང་ཟུར་གཅིག་འོག་དང་།
གཉིས་སྟེང་དུ་བསྟན་པ་ཤེས་རབ་མའི་སྐྱེ་གནས་ཀྱི་དབྱིབས་འདྲ་བའི་དབུས་སུ་སྣ་ཚོགས་

མ་བསདཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 2il
《ཙ》 
པདྨ་འདབ་མ་རེ་བཞིའམ་སོ་གཉིས་སོགས་ཀྱི་ལྟེ་བར་འབྱུང་བཞི་གཅིག་ཏུ་འདྲེས་པ་
ལ༑ སྣ་ཚོགས་རྡོ་རྗེ་རྭ་ལྔའམ་རྭ་གསུམ་རྭ་ཁྲའམ་ཕྱོགས་མདོག་ཅན་གྱི་ལྟེ་བར་ཧཱུཾ་
དཀར་པོ་གཞལ་ཡས་ཁང་གི་རྒྱ་ཁྱོན་ཙམ་དུ་རྣམ་སྣང་གི་རང་བཞིན་གྱི་འོད་ཟེར་འཕྲོ་
བ་ཡོངས་སུ་གྱུར་པ་ལས་གཞལ་ཡས་ཁང་མཚན་ཉིད་ཐམས་ཅད་དང་ལྡན་པ་བསྐྱེད་
ནས་རིམ་གྱིས་གསལ་གདབ་དགོས་པ་ཡིན་ལ། ཚད་ནི་པདྨའི་འདབ་མའི་ཕྱི་མཐའ་
ནས་ཕྱི་མཐའི་བར་སྒོ་ཚད་ཉེར་གཅིག །ལྟེ་བ་ལ་ཉི་ཤུ། སྣ་ཚོགས་རྡོ་རྗེའི་རྭ་རྩེ་
ནས་རྭ་རྩེའི་བར་ལ་ཡང་ཉི་ཤུ། ལྟེ་བ་ལ་བཅུ་གཉིས། ལྟེ་བའི་དཔང་རྭ་ལྔ་མ་ལ་
ལྔ་༑ རྭ་གསུམ་མ་ལ་གཅིག་ཡོད་དོ། །དེ་ཡང་ཆོས་འབྱུང་གིས་བདེ་སྟོང་དབྱེར་
མེད་དང༌། སྣ་ཚོགས་པདྨས་འཁོར་བའི་སྐྱོན་གྱིས་མ་གོས་པ་དང་། འབྱུང་བཞི་
གཅིག་ཏུ་འདྲེས་པའི་སྣ་ཚོགས་རྡོ་རྗེས་གཞལ་ཡས་ཁང་གི་རྟེན་བྱེད་པ་ནི། རྫོགས་
རིམ་གྱི་སྐབས་སུ་ལྷ་མོ་བཞིའི་རླུང་མ་ལུས་པར་ཐིམ་པའི་དོན་གྱི་འོད་གསལ་ཡེ་ཤེས་
ལྔའི་རང་བཞིན་ཅན་གྱི་ཟུང་འཇུག་གི་རྟེན་བརྟེན་པའི་གཞི་བྱེད་པ་མཚོན་ཞིང་། ཧཱུཾ་
ལས་གཞལ་ཡས་ཁང་བསྐྱེད་པ་ནི། གཞལ་ཡས་ཁང་གི་སྦྱང་བྱ་མ་དག་པའི་ཞིང་
དང་གཟུགས་ཕུང་ཡིན་པས། དེ་རྣམ་པར་དག་པའམ་སྦྱོང་བྱེད་རྣམ་སྣང་ཡིན་པའི་
རྒྱུ་མཚན་གྱིས་ཡིན་ལ། སྔགས་པ་ལ་དང་པོར་མཚན་ཉིད་དང་ལྡན་པའི་དཀྱིལ་འཁོར་
དུ་སྐུ་བཞིའི་ས་བོན་ཐེབ་ངེས་ཀྱི་དབང་གིས་རྒྱུད་སྨིན་དགོས། བར་དུ་བརྟེན་རྟེན་པའི་
རྣམ་པ་ཅན་གྱི་ལམ་བགྲོད་དགོས། ཐ་མར་སློབ་མི་སློབ་ཀྱི་ཟུང་འཇུག་གི་རྟེན་བརྟེན་
པའི་རྣམ་པར་འཚང་རྒྱ་དགོས་པས། གཞལ་ཡས་ཁང་གི་ཚད་མཚན་ཉིད་སོགས་
བླ་མའི་གསུང་ཇི་ལྟ་བ་ཕྲ་ཞིང་ཕྲ་བ་ངེས་ངེས་ཨི་ཐི་བ་བློ་ལ་བྱང་པོ་དགོས་པས། ཐང་
སག་པ་དངོས་གྲུབ་རྒྱ་མཚོའི་ཟིན་བྲིས་ལས་ཞིབ་ཏུ་འབྱུང་བ་ལྟར། རྩིག་པ་ནས་གདན་
རྣམས་ཀྱི་བར་ཡོད་ཚུལ་ཚད་ཁ་དོག་དབྱིབས་གྲངས་ལ་སོགས་པ་རེ་རེ་བཞིན་ནས་མ་

212 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཙ》
ནོར་བ་རྣམ་པ་གསལ་བར་བསྒོམ་པ་ལ་རྩིག་པ་ཕ་གུ་གསེར་སྣམ་རྣམས་དང་དེ་དག་
སྒོ་གདོང་ལ་ཡོད་ཚུལ་ཕྱི་ཁྱམས་གྲུ་བཞི་པ་རྒྱ་ཕྱེད་དཔང་མཉམ་འབུབ་ཚུལ་བྱ་འདབ་
མདའ་ཡབ་ཤར་བུ་གདུགས་དང་བ་དན་འདོད་སྣམ། རྟ་བབས་བཞི་པོའི་སྣམ་བུ་རྣམས་
དང་ཕྱོགས་རྒྱན་མདའ་ཡབ་འཁོར་ལོ་རི་དྭགས་གདུགས་དང་བ་དན། དཔག་བསམ་
ཤིང་། གྲུབ་ཐོབ་ལྷ་རྣམས་དང་། ཕོ་བྲང་ནང་མ་རྒྱ་མཉམ་དཔང་མཉམ་ལ་གར་བུ་
ཟླུམ་པོ་དང་དེའི་སྟེང་དུ་རྡོ་རྗེའི་ཕྲེང་བ་ཀ་བ་གདུང་ཟླུམ་དང་གདུང་བཞི། དེའི་སྟེང་
དུ་རྒྱ་ཕིབ་སྔོན་པོ་འབུབ་ཚུལ། རྒྱ་ཕིབ་ཀྱི་རྩེར་རྒྱུད་ཀྱི་གླེ གས་བམ་བཞུགས་པ་དང་།
རྡོ་རྗེ་ནོར་བུའི་ཏོག་གི་བར་གཞལ་ཡས་ཁང་གི་རྒྱ་དང་མཉམ་པ། དེ་ནང་དུ་ལྷ་སྣམ་
དང་ཐུན་མོང་དང་ཐུན་མོང་མིན་པའི་གདན་སོ་སོ་ལྷའི་གོས་ལ་ཚེམ་གྲུབ་ལྟ་བུ་ཡོང་
ཚུལ་རྣམས་ཐིག་རྩ་དང་བློས་བསླང་ལས་ཤེས་པར་བྱའོ། དེའི་སྟེང་དུ་བཅུད་ཆགས་
པ་དང་མཐུན་པར་ལྷག་མོས་ཀྱི་ལྷ་སྐད་ཅིག་གིས་བསྐྱེད་ཚུལ། འདིའི་སྐབས་སུ་རྣམ་
བཞག་རིམ་པ་ལས་རྣམ་པར་ཤེས་པ་བདག་པོ་རྡོ་རྗེ་འཆང་གིས་ལྷ་རྣམས་སྤྲུལ་པར་
གསུངས་པ་ཕྱི་རོལ་པ་རྣམས་ཚངས་པ་དང་དབང་ཕྱུག་གི་བློ་སྔོན་དུ་བཏང་ནས་རྫ་མཁན་
གྱིས་རྫ་བཅོས་པ་ལྟར་སྣོད་བཅུད་ཐམས་ཅད་བྱས་པར་འདོད་པ་དང་། བདག་ཤེས་རིག་
གི་སྐྱེས་བུས་སྣོད་བཅུད་ཐམས་ཅད་བྱས་པར་འདོད་པ་ལྟར། རྒྱལ་བ་རྡོ་རྗེ་འཆང་གིས་
སྣོད་བཅུད་ཐམས་ཅད་སྤྲུལ་པ་ཡིན་པས་སྣོད་ཐམས་ཅད་ཐོག་མ་ནས་གཞལ་ཡས་ཁང་།
བཅུད་ཐམས་ཅད་ཐོག་མ་ནས་སངས་རྒྱས་ཡིན་ཞེས་པ་ལྟར་མི་བཟུང་བར། རྣམ་པར་
ཤེས་པ་བདག་པོ་རྡོ་རྗེ་འཆང་ཞེས་པ་སེམས་ཅན་དང་། སངས་རྒྱས་སུ་ཡིན་ཀྱང་རང་
རང་གི་ཤིན་ཏུ་ཕྲ་བའི་རླུང་སེམས་ངོ་བོ་དབྱེར་མི་ཕྱེད་པ་དེ་ལ་ཟེར་ཞིང་། དེས་རང་
རང་གི་སྣོད་བཅུད་ཐམས་ཅད་བསྐྱེད་པས། བྱེད་པ་པོ་ནི་སེམས་ཙམ་ཡིན་པར་རྟོགས་
ཞེས་དང་། ལས་ལས་འཇིག་རྟེན་སྣ་ཚོགས་སྐྱེས་ཞེས་གསུངས་པ་བཞིན་ཡིན་པས།

《ཙ》 _ རདཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 213
འདིར་ཡང་སྒྲུབ་པ་པོ་རང་གི་ཤིན་ཏུ་ཕྲ་བའི་སེམས་སྟོང་པ་ཉིད་དང་དབྱེར་མེད་པ་དེས་
རྟེན་བརྟེན་པའི་དཀྱིལ་འཁོར་སྤྲུལ་པའི་དོན་ཡིན་ནོ། །དེ་ལྟར་ན་གཙོ་འཁོར་སོ་སོའི་
སྐུ་མདོག་ཞལ་ཕྱག་རྒྱན་ན་བཟའ་བཞུགས་ཚུལ་རྣམས་སྒྲུབ་ཐབས་ནས་འབྱུང་བ་བཞིན་
གསལ་གདབ་པར་བྱའོ། །འཕགས་ལུགས་ལ། ལྷག་མོས་ཀྱི་གཙོ་བོར་རིགས་དྲུག་
པ་རྡོ་རྗེ་འཆང་དུ་ངེས་པ་ཅན་བྱེད་པ་ནི་བར་དོ་དང་སྐྱེ་བ་སྦྱོང་བའི་ལམ་འཁྱེར་རིགས་
གཞན་ལས་ནུས་པ་ཆེ་བ་ཡིན་ལ། འདིའི་གཙོ་བོ་དྲུག་པ་རྡོ་རྗེ་འཆང་ཡིན་པས། འོག་
གི་དང་པོའི་མགོན་པོ་འདིའི་ལོངས་སྐུ་དང་། སྤྲུལ་སྐུ་རྡོར་སེམས་འདིའི་སྤྲུལ་སྐུར་
ཤེས་དགོས་པ་ཡིན་ཅིང་། རྡོ་རྗེ་འཆང་སྔོ་སངས། མི་བསྐྱོད་པ་སྔོ་ནག་ཡིན་པས་
དེ་གཉིས་སྐུ་མདོག་ཀྱང་ཁྱད་ཡོད་ལ། འདིའི་གཙོ་བོ་ལ་དང་པོ་ནས་རིགས་བདག་
མི་བསྐྱོད་པའི་རྒྱུ་མཚན་ནི་དེའི་བསྐྱེད་ཆོག་མ་རྫོགས་པས་ཡིན་པས། བསྐྱེད་ཆོག་
རྫོགས་མཚམས་ལུས་དཀྱིལ་གྱི་ལྷ་འགོད་པ་དང་སྐུ་གསུང་ཐུགས་བྱིན་རླབས་ཚར་ནས་
རིགས་བདག་བསྐྱེད་པ་ཡིན་ནོ། །ལྷག་མོས་ཀྱི་ལྷ་བསྐྱེད་ནས་དེའི་མཛད་པ་ནི། རང་
གཙོ་བོ་དང༌། རྣམ་སྣང་སོགས་བཞིའི་ཐུགས་ཀ་ནས་འོད་ཟེར་འཕྲོས་སེམས་ཅན་
ཐམས་ཅད་བཀུག་སྟེ། འཇུག་ཚུལ་བཞི་ལས་གཞལ་ཡས་ཁང་གི་སྟེང་འོག་ཐམས་
ཅད་ནས་རྡོ་རྗེ་སེམས་དཔའི་འཇུག་པས་ཞུགས་ནས་གཙོ་བོ་དང་དེ་བཞིན་གཤེགས་པ་
བཞི་པོའི་མདུན་དུ་འདུག་པ་ལ། རང་ཡབ་ཡུམ་སྙོམས་པར་འཇུག་པའི་སྦྱོར་མཚམས་
ནས་འོད་ཟེར་འཕྲོས་པའི་སྣེ་ལ་རྣམ་སྣང་ཡབ་ཡུམ་སེམས་ཅན་གྱི་གྲངས་དང་མཉམ་
པར་སྤྲོས་ནས་སེམས་ཅན་རྣམས་ཀྱི་སྤྱི་བོར་བཞུགས་པའི་སྦྱོར་མཚམས་ནས་འོད་ཟེར་
དང་བདུད་རྩིའི་རྒྱུན་བབས་པས་ལུས་ཀྱི་སྒྲིབ་པ་སྦྱངས། སྐུ་རྡོ་རྗེ་རྣམ་སྣང་གི་གོ་འཕང་
ལ་བཀོད་ནས་སྤྲོས་པའི་རྣམ་སྣང་རྣམས་རང་གི་སྙིང་ཁར་བསྡུ། དེ་བཞིན་དུ་འོད་
དཔག་མེད་དང༌། མི་བསྐྱོད་པ་སྤྲོས་ནས་གསུང་རྡོ་རྗེ་དང༌། ཐུགས་རྡོ་རྗེར་གྱུར།

214 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
སྤྲོས་པ་རྣམས་བསྡུ། སོ་སོར་མི་བྱེད་ན། རྡོ་རྗེ་སེམས་དཔའ་ཡབ་ཡུམ་སྤྲོས་ནས་
དེའི་གོ་འཕང་ལ་བཀོད་ནས། རྣམ་སྣང་གི་མདུན་གྱི་སེམས་ཅན་རྣམ་སྣང་སོགས་
སུ་གྱུར་པ་རྣམས། རྣམ་སྣང་དང་རིན་འབྱུང་དང་འོད་དཔག་མེད་དོན་གྲུབ་རྣམས་
ཀྱི་ཐུགས་ཀར་བསྡུས་པ་ནི་རང་རང་གི་སངས་རྒྱས་ཀྱི་ཞིང་དུ་གཤེགས་པའི་དོན་ཡིན་
ལ༑ འདི་སྦྱང་གཞི་དང་མི་སྦྱོར་ཀྱང་སྔོན་བྱུང་ལ་རྡོ་རྗེ་འཆང་གིས་གཟུངས་དཀྱིལ་
སྤྲུལ་ནས་སེམས་ཅན་རྣམས་ལ་དབང་བསྐུར་བའི་སྔོན་བྱུང་སྟོན་པའི་རྣམ་ཐར་གདུལ་
བྱས་ཉམས་སུ་བླངས་པས། མ་འོངས་པ་ན་སེམས་ཅན་ཐམས་ཅད་རང་གི་གདུལ་
བྱར་འགྱུར་བའི་རྟེན་འབྲེལ་ཡོད་དོ།། ༈ དེ་ནས་ལྷག་མོས་འོད་གསལ་དུ་སྡུད་
པའི་གཞི་འགོད་པ་ལ། བསྐལ་པ་དང་པོའི་འཛམ་བུ་གླིང་པའི་མི་བརྫུས་སྐྱེས་ཟས་
རགས་པ་ལ་སྤྱོད་པའི་མཐུས་ཐ་མལ་པ་ཁམས་དྲུག་ལྡན་པར་གྱུར་པ་འཆི་རིམ་དང་མཐུན་
པར་ལྷག་མོས་འོད་གསལ་དུ་སྡུད་པ་ཡིན་ཡང་། འདིའི་སྦྱང་གཞི་ནི་སྒྲུབ་པ་པོ་རང་
གི་མ་འོངས་པའི་འཆི་བ་སྦྱོང་པ་ཡིན་གྱི་བསྐལ་པ་དང་པོའི་མིའི་འཆི་བ་སྦྱོང་པ་མིན་
ནོ༑ ༑དེ་ལྟར་རང་གི་ཐུགས་ཀའི་ཧཱུཾ་ལས་འོད་ཟེར་ལུས་ལ་ལྷ་ཇི་ཙམ་འགོད་པ་དང་
གྲངས་མཉམ་པ་དཔེར་ན་ས་སྙིང་དང་ཕྱག་རྡོར་ལ་གཉིས་ཀུན་བཟང་ལ་ཚིག་རྣམས་
ཀྱི་གྲངས་དང་མཉམ་པ་སྤྲོས་ནས། ལྷ་རྣམས་སྐུའི་རྣམ་པ་མ་དོར་བའི་ངང་ནས་ཇེ་
ཆུང་ཇེ་ཆུང་དུ་སོང་བ་རྣམས་གནས་སོ་སོར་འཁོད་ནས་གཟུགས་ཕུང་སོགས་དང་ངོ་
བོ་དབྱེར་མེད་དུ་མོས་དགོས། རྣམ་སྣང་སྤྱི་བོའི་རྩ་འཁོར་གྱི་ཐད་དུ་ཞལ་རང་དང་
མཐུན་པར་མདུན་དུ་གཟིགས། དེ་བཞིན་དུ་འོད་དཔག་མེད་མགྲིན་པ་དང་། མི་
བསྐྱོད་པ་སྙིང་ཁ་དང༌། རིན་འབྱུང་ལྟེ་བ། དོན་གྲུབ་གསང་གནས་ཀྱི་རྩ་འཁོར་གྱི་
ཐད་དུ་བཞུགས། སྤྱན་མ་རིན་འབྱུང་གི་མདུན་དང་དེ་བཞིན་དུ་སྒྲོལ་མ་རྣམ་སྣང་གི་
མདུན་དུ་ཞལ་ཕར་གཟིགས་ནས་བཞུགས་པ་ཡིན་གྱི་འདི་དག་ཞལ་སྦྱོར་མིན་ལ། ས་

《ཙ》 དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 215
སྙིང་སོགས་སེམས་དཔའ་ཐམས་ཅད་དང་ཁྲོ་བོ་ཕལ་ཆེར་ཚུར་རང་གི་མདུན་དུ་གཟིགས་
ལ༑ གཟུགས་རྡོ་རྗེ་མ་སོགས་ས་སྙིང་སོགས་དང་ཞལ་སྦྱོར་དང་ནམ་སྙིང་སྣ་བུག་
གཉིས་སུ་རེ་རེ་དང་། འཇམ་དཔལ་མི་བསྐྱོད་པའི་རྒྱབ་ནས་ཚུར་གཟིགས་ལ་བྱམས་
པ་གཅིག་པུ་སྒྲོལ་མའི་རྒྱབ་ནས་ཞལ་ཕར་གཟིགས་པ། རྐང་ལག་གི་མཐིལ་གྱི་ཁྲོ་
བོ་རྣམས་མཐེབ་ཆེན་ལ་དབུ་བསྟན། མཐེབ་ཆུང་ངོས་ལ་ཞབས་བསྟན་པ་ཏེ། མདོར་
ན་བྱམས་པ་མ་གཏོགས་ལྷ་ཕོ་རྣམས་ཞལ་ཚུར་བསྟན། མོ་རྣམས་ཕར་བལྟ་བ་ཡིན་
ཞེས་རྗེ་དངོས་གྲུབ་རྒྱ་མཚོས་གསུངས་སོ། །སྡུད་རིམ་དངོས་ནི་ཐུགས་ཀའི་འོད་
ཟེར་ལྷ་རྣམས་ལ་ཕོག་བཞིན་པ་དེ་ཀའི་མུ་ནས། འོད་ཟེར་རྣམས་ཐུང་དུ་སོང་བ་དང་
མཉམ་དུ་སྤྱི་བོའི་རྣམ་སྣང་། ལྟེ་བའི་སྤྱན་མ། མིག་གཉིས་ས་སྙིང་དང་གཟུགས་
རྡོ་རྗེ་མ། སྤྱི་བོའི་བྱམས་པ། ལག་མཐིལ་གཡས་ཀྱི་གཤིན་རྗེ་གཤེད་དཔུང་པ་གཡས་
ཀྱི་རྩ་བའི་མི་གཡོ་བ་རྣམས་འོད་ཟེར་གྱིས་ཅིག་ཅར་དུ་དྲངས་པ་རྣམས་ཇེ་ཆུང་ཇེ་ཆུང་
ལ་སོང་ནས་ཧཾ་ཡིག་གི་ནཱ་ད་ལ་ཅིག་ཅར་དུ་ཐིམ་པའི་ཚེ་དེ་རྣམས་བདེ་སྟོང་ཡེ་ཤེས་
ཆོས་ཀྱི་སྐུར་ཐོམ་སོང་སྙམ་པ་དང་། དེའི་ཚེ་གཟུགས་ཕུང་དང་ས་ཁམས་ཀྱིས་རྣམ་
ཤེས་ཀྱི་རྟེན་བྱེད་པའི་ནུས་པ་ཐིམ་པའི་ཕྱི་རྟགས་ཡན་ལག་ཕྲ་རུ་སོང༌། ནང་རྟགས་
སྨིག་སྒྲ་ལྟ་བུའི་སྣང་བ་འཆར་བ་ངོ་ཤེས་པར་བྱས་ལ་རང་བཞིན་མེད་པའི་ལྟ་ཐོག་དུ་
མཉམ་པར་གཞག དེ་བཞིན་དུ་སྡེ་ཚན་གཞན་བཞི་སོ་སོའི་སྐབས་ཀྱི་དམིགས་རྣམས་
སྦྱོང་ཚུལ་ཡང་ཤེས་པར་བྱ་ལ། སྤྱི་བོའི་གཙུག་ཏོར་འཁོར་ལོས་བསྒྱུར་བ་ཐིམ་པའི་
ཚེ་སྣང་བ་དང༌། རྐང་མཐིལ་གྱི་གནོད་མཛེས་ཐིམ་པའི་ཚེ་མཆེད་པ་དང༌། སྙིང་
གའི་འཇམ་དཔལ་ཐིམ་པའི་ཚེ་ཉེར་ཐོབ་ཀྱི་སྣང་བ་འཆར་བ་ངོས་ཟིན་པར་བྱས་ལ་ལྟ་
བ་སྐྱོང༌། དེ་ནས་གཙོ་བོ་ཡང་ཐུགས་ཀའི་ཧཱུྃ་ནས། ནཱ་ད་ཡང་འོད་གསལ་དུ་སོང་
བའི་ཚེ་ལྟ་བ་དྲན་པར་བྱས་ནས་འཆི་བ་ཆོས་སྐུའི་ལམ་འཁྱེར་འབྲས་དུས་ཀྱི་ཆོས་སྐུ་

216 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཙ》
ལ་ང་རྒྱལ་བཞག་ནས་ཤུ་ནྱ་ཏའི་སྔགས་དོན་བསམ་པའི་སྒོ་ནས་བརྟན་པར་བྱ། དེ་
ལྟ་བུའི་ཐིམ་རིམ་ལ་མཁས་པར་བྱས་ན་འཆི་དུས་སུ་ཁྱད་ཆེན་པོ་འོང་། དགེ་ལྡན་
ཁྲི་རིན་པོ་ཆེ་རྣམ་དག་རྡོ་རྗེས། རྒྱུད་པ་དཔོན་སློབ་དཔལ་འབྱོར་རྒྱ་མཚོ་ལ། །གཞན་
གྱིས་བདེན་པར་མི་འཛིན། ཁྱོད་ལ་བཤད་ན་ངས་ཆེར་མ་བསྒོམ་འཆད་ཉན་སྐབས་
སྡུད་རི མ་ལ་འདི་ལྟར་འོང་རྒྱུར་འདུག་སྙམ་ཡང་ཡང་བསམ་པས་ད་ངའི་འབྱུང་བ་
ཐམས་ཅད་ནང་དུ་ཁ་ལོག་འདུག ཕར་ལ་དགེ་ལྡན་དགུན་ཆོས་དེ་ངེད་ཀྱིས་མི་སྒུགས་
པ་འདྲ་གསུངས་པ་ལྟར་གཤེགས་པ་ཡིན་གསུངས། འདི་ནི་གཞི་དུས་སུ་ཐ་མལ་པ་
འཆི་བ་ན་རགས་པ་ཉེར་ལྔ་རིམ་གྱིས་ཐིམ་ནས་རླུང་དང་ཤེས་པ་རགས་པ་རྣམས་ཀྱི་
ནུས་པ་ཕྲ་བ་ཕྲ་བ་རྣམས་ལ་ཐིམ། ལས་དབང་གིས་སྙིང་ཁའི་རྩ་མདུད་གྲོལ་ནས་སྣང་
མཆེད་ཐོབ་གསུམ་གྱི་མཐར་འཆི་བ་འོད་གསལ་འཆར་བ་དང་ཆོས་མཐུན་ཞིང་། རང་
གི་མ་འོངས་པའི་འཆི་བ་སྦྱོང་། རྫོགས་རིམ་གྱི་ཚེ་བསྒོམ་སྟོབས་ཀྱིས་ཁྱབ་བྱེད་ཀྱི་
རླུང་ཕྲ་མོ་ཚུན་འཆི་རིམ་ཇི་ལྟ་བ་བཞིན་མི་ཤིགས་པའི་ཐིག་ལེའི་ནང་དུ་ཐིམ་པའི་ལམ་
དཔེ་དོན་གྱི་འོད་གསལ་འཆར་བའི་རྒྱུད་སྨིན་པར་བྱེད། འབྲས་བུ་སངས་རྒྱས་ཀྱི་
སའི་སྟོང་པ་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་གཞག་པའི་ཆོས་སྐུ་འགྲུབ་
པའི་ནུས་པ་འཇོག་པས། འདི་ཡི་སྟོང་ཉིད་ལ་ང་རྒྱལ་འཇོག་སྐབས་རང་བཞིན་མེད་
པ་ལ་ངེས་པ་དྲངས་ནས་མཉམ་པར་གཞག་པའི་ཚེ་ངེས་ངོར་རང་བཞིན་མེད་པའི་དོན་
ལ་གཉིས་སྣང་མེད་ཀྱང་སྣང་ངོར་ཡོད། དཔེ་ཡི་འོད་གསལ་མཐར་ཐུག་གི་ཚེ་ཡང་
སྣང་ངོར་གཉིས་སྣང་ཡོད། དོན་གྱི་འོད་གསལ་གྱི་ཚེ་ངེས་ངོ་དང་སྣང་ངོ་གཉིས་
ཀའི་ཚེ་གཉིས་སྣང་མེད་པས་སྟོང་ཉིད་མངོན་སུམ་རྟོགས་པ་ཡིན། འདིར་གཉུག་
སེམས་མངོན་དུ་གྱུར་བ་དང་། ཕུང་པོ་ཕྲ་རགས་སོ་སོར་འབྱེད་ཐབས་ལ་སྔ་མ་ནས་
རླུང་དབུ་མར་ཞུགས་གནས་ཐིམ་གསུམ་བྱེད་པ་ལ་མ་བྱང་བ་རྣམས་ཀྱིས་མི་ཟབ་པའི་

《ཙ》 མ་དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 217
ར-- --，- -
རྫོགས་རིམ་དུ་གྲགས་པ་རྩ་རླུང་ལ་གནད་དུ་བསྣུན་ནས་མན་ངག་ལྟར་བསྒོམ་པ་དང༌།
སྔ་མ་ནས་དེ་ལ་བྱང་བ་ཞིག་ཡིན་ན་ཟབ་པའི་རྫོགས་རིམ་ཆུ་མ་རྙོག་ན་དྭངས། མར་
མེ་མ་བསྐྱོད་ན་གསལ་ཟེར་བ་ལྟར། སེམས་ཀྱི་ངོ་བོ་ཅིར་ཡང་མ་གྲུབ་པ་ལ་བློས་
ཅིར་ཡང་མ་བཟུང་བས་སེམས་ལ་གནད་དུ་བསྣུན་ཏེ་རླུང་དབུ་མར་ཞུགས་གནས་ཐིམ་
གསུམ་བྱས་ནས་གཉུག་སེམས་མངོན་དུ་གྱུར་པ་བཀའ་བརྒྱུད་གོང་མའི་བཞེད་པ་ཡིན་
པས་བཀའ་དགེ་དགོངས་པ་གཅིག་ཡིན་ཞེས་མཁས་གྲུབ་ནོར་བཟང་ཞབས་གསུངས་
ཀྱང་ད་དུང་དཔྱད་པ་བྱ་གསུངས། ལས་དབང་དང་བསྒོམ་སྟོབས་ཅི་རིགས་ཀྱིས་རླུང་
སེམས་རགས་པ་ཐམས་ཅད་མི་ཤིགས་པའི་ཐིག་ལེའི་ནང་དུ་ཐིམ་པའི་རླུང་སེམས་ཤིན་
ཏུ་ཕྲ་བ་རླུང་སེམས་ངོ་བོ་དབྱེར་མེད་དེ་ཉིད། འཁོར་བ་ཐོག་མ་མེད་པ་ནས་དྲི་མ་དང་
ལྷན་ཅིག་ཏུ་སྐྱེས་ཀྱང་དྲི་མའི་ངོ་བོར་མ་གྱུར་པ་དཔེར་ན་གསེར་གཡའ་དང་ལྷན་ཅིག་
ཏུ་སྐྱེས་ཀྱང་གཡའ་ཡི་ངོ་བོར་མ་གྱུར་པས། མེས་བསྲེག་ཅིང་ཆུས་བཀྲུས་ན་གཡའ་
མེད་པར་སོང་ཀྱང་གསེར་མེད་པར་མི་འགྱུར་ཞིང་རྣམ་པར་དག་པར་འགྱུར་བ་དང་
རིན་པོ་ཆེ་རྡོ་རྒྱུས་ཀྱི་གོས་དྲི་མ་ཅན་མེ་ལ་བསྲེག་པ་ན་དྲི་མ་ཚིག་ཀྱང་གོས་མི་ཚིག་
པ་ལྟར། ཐུན་མོང་དང་ཐུན་མོང་མ་ཡིན་པའི་ལམ་བསྒོམ་སྟོབས་ཀྱིས་གློ་བུར་གྱི་
དྲི་མ་རྣམས་རིམ་གྱིས་དག་ནས། དེ་ལྟ་བུའི་སེམས་དེ་ཡེ་ཤེས་ཆོས་སྐུ་དང་། རླུང་
དེ་ལོངས་སྐུའི་སྐུ་མཚན་དཔེས་སྤྲས་པར་འགྱུར་དུ་རུང་བའི་རླུང་སེམས་སེམས་ཅན་
ཐམས་ཅད་ལ་ཁྱད་པར་མེད་པར་ཡོད་པས་སེམས་ཅན་ཐམས་ཅད་ལ་སངས་རྒྱས་ཀྱི་
རིགས་ཡོད་པ་ཞེས་བྱ་ལ། དེ་འདྲ་བའི་རླུང་སེམས་དབྱེར་མེད་པ་དེ་ལ། གཉུག་
མའི་སེམས། ལྷན་ཅིག་སྐྱེས་པའི་སེམས། སེམས་ཀྱི་རྡོ་རྗེ་ལ་སོགས་པ་མིང་གི་
རྣམ་གྲངས་ཡིན་པས། དེ་ནི་སྔགས་བླ་མེད་ཀྱི་ལམ་གྱིས་སྦྱངས་གཞི་མཐར་ཐུག་པ་
འདི་ལ་བཤད་པ་བྱ་བ་དང་དཔྱད་པར་བྱ་བ་མང་དུ་ཡོད་དོ། །འགའ་ཞིག་རླུང་སེམས་

218 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཙ》
ངོ་བོ་དབྱེར་མེད་ལ་བསམ་ནས་དེ་འདྲ་བའི་རླུང་གིས་ཡུལ་འཛིན་པ་དང་། སེམས་
དེ་ཉིད་རིགས་ལྔ་དང་ཡུལ་ལྔ་དང་གཞལ་ཡང་ཁང་སོགས་སུ་འདོད་པ་ལ། མདོ་རྒྱུད་
དུ་མ་ནས་སེམས་ནི་གཟུགས་མེད་པ་བསྟན་དུ་མེད་པ་ཁ་དོག་དང་དབྱིབས་སོགས་མེད་
པ་དང་། སེམས་ཞྭ་བོ་མིག་ཅན་དང་། རླུང་ལོང་བ་རྐང་ཅན་དང་འདྲ་བར་གསུངས་
པ་རྣམས་དང་འགལ་ལོ། །རང་ལུགས་སྙིང་པོ་ནི་བསྒོམ་སྟོབས་ཀྱིས་གཉུག་སེམས་
མངོན་དུ་འགྱུར་ཐབས་མ་ནོར་བ་ལ། འབད་ནས་དེ་མངོན་དུ་གྱུར་པ་བདེ་བ་ཆེན་པོའི་
ངོ་བོར་སོང་བ་དེས་ལྟ་བ་མ་ནོར་བ་འཛིན་སྟངས་ཀྱི་ཡུལ་དུ་བྱས་ནས་བསྒོམ་པས་ཤེས་
པ་གཅིག་བུ་དེ་ཉིད་ཚོགས་གཉིས་ཀའི་ངོ་བོར་འགྱུར་བས་ཕར་ཕྱིན་ཐེག་པ་ལས་ཁྱད་
པར་དུ་འཕགས་ཤིང་ལམ་མྱུར་པ་ཡིན་ནོ།། ༈ བར་དོ་ལོངས་སྐུར་འཁྱེར་བའི་
ལམ་འཁྱེར་ལ་ཆོས་མཐུན་ཡུལ་བར་དོ་ནི། ཐ་མལ་པ་རྣམས་ལ་འཆི་བ་འོད་གསལ་
ལས་ལུགས་ལྡོག་གི་ཉེར་ཐོབ་གྲུབ་པ་དང་དུས་མཉམ་དུ་བར་དོའི་ཡིད་ལུས་དབང་
པོ་ཀུན་ཚང་སོགས་ཁྱད་ཆོས་དུ་མ་དང་ལྡན་པ་འགྲུབ་ལ། འདིར་འགའ་ཞིག་བར་
དོའི་ལུས་ཚེ་སྔ་མ་དང་ཕྱི་མའི་ལུས་ཕྱེད་མར་འདོད་པ་ནི། གང་དུ་སྐྱེ་འགྱུར་གྱི་བར་
དོ་དང་སྐྱེ་འགྱུར་གྱི་འགྲོ་བ་གཉིས་ལས་གཅིག་གིས་འཕངས་པར་གཞུང་ཆེན་པོ་རྣམས་
ཡང་འགའ་ཞིག་ཚེ་སྔ་མའི་དབྱིབས་ཅན་དུ་མཐོང་
ནས་གསུངས་པ་དང་འགལ་ལ། 
བ་ནི་ཚེ་འདས་དེའི་སྲོག་གཅོད་མཁན་དེའི་ཚེ་འདས་ཀྱི་ཆ་བྱད་དུ་བསྡུས་པ་ལ་བར་སྲིད་
དུ་འཁྲུལ་ལ། འགའ་ཞིག་ལྷའི་བར་དོ་བསྐལ་པའི་བར་དུ་གནས་པར་འདོད་པ་སོགས་
ནི་སྙིང་པོ་མེད་པ་སྨྲ་བའོ། །ཞིབ་པ་མ་བྲིས་ལ། དེ་དང་ཆོས་མཐུན་པར་བསྒོམ་
ཚུལ་དངོས་ནི། སྔར་གྱི་ཆོས་སྐུའི་ང་རྒྱལ་ལ་གནས་བཞིན་པའི་མུ་ནས་གཟུགས་
སྐུའི་རྣམ་པར་ལངས་ནས་སེམས་ཅན་གྱི་དོན་བྱའོ་སྙམ་པའི་འཕེན་པ་བཏང་ནས་སེམས་
བྱིངས་ལྟ་བ་ལས་མ་གཡོས་པའི་མུ་ནས་རང་གི་གོ་སར་ཧཾ་ལས་ཉི་མའི་དཀྱིལ་འཁོར་

s་དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། _219
《ཙ》 
འོད་ཟེར་ཐམས་ཅད་སྟེང་དུ་འཕྲོ་བ། དེའི་སྟེང་དུ་ཨོཾ་ལས་ཟླ་བ། དེའི་སྟེང་དུ་ཨཱཿལས་
པད་མ། དེའི་ལྟེ་བར་ཨོཾ་འོག་དེའི་སྟེང་དུ་ཨཱཿ དེའི་སྟེང་ཧཱུྃ་བསམ། དེ་ནས་ཡི་
གེ་གསུམ་དང་པདྨ་ཟླ་བ་ལ་ཐིམ་ཞིང༌། ཉི་མ་ཡར་ཟླ་བ་ལ་ཐིམ། དེ་ཡོངས་སུ་
གྱུར་པ་ལས་ཟླ་དཀྱིལ་ཡོངས་རྫོགས། དེ་ལས་འོད་ཟེར་འཕྲོས་པས་སྣོད་རྣམས་ཇེ་
དྭངས་ལ་སོང་ནས་བཅུད་དང་། དེ་ཇེ་དྭངས་ལ་སོང་ནས་ཟླ་བ་ལ་ཐིམ་པར་བསམ་
ལ་ང་རྒྱལ་བཞག་ནས་སྔགས་བརྗོད། འདིའི་ཉི་ཟླ་པད་གསུམ་གྱིས་གཞི་དུས་དང་
ལམ་གྱི་བར་དོ་དང་སྒྱུ་ལུས་ཀྱི་ཐོག་མའི་ལུགས་ལྡོག་གི་སྣང་མཆེད་ཐོབ་གསུམ་དང་།
ཡི་གེ་དང་པོ་གསུམ་གྱིས། དེ་གསུམ་གྱི་རྒྱུར་གྱུར་པའི་རླུང་། ཕྱི་མ་པདྨའི་ལྟེ་བར་
བཀོད་པ་གསུམ་གྱིས། དེ་གསུམ་གྱི་བཞོན་པར་གྱུར་པའི་རླུང་གསུམ་མཚོན་ལ། འབྲས་
བུའི་སར་སྣང་མཆེད་ཐོབ་གསུམ་མེད་པས་མི་སློབ་པའི་ཟུང་འཇུག་གི་དེ་མ་ཐག་གི་
སྣང་མཆེད་ཐོབ་གསུམ་དང་ཡི་གེ་སྔ་ཕྱིས་རླུང་མཚོན་ཚུལ་སྔར་བཞིན་ནོ། །དེ་ནས་
ཟླ་བ་ལས་ཆུ་ལས་ཆུ་བུར་རྡོལ་བའི་ཚུལ་དུ་བྱུང་བའི་ཨོ་གཡས། ཨཱགཡོན་ཧཱུཾ་
དབུས་སུ་བསམ་ནས། དེ་ལས་འོད་ཟེར་འཕྲོས་ནས། ཕྱོགས་བཅུ་ནས་སྤྱན་དྲངསཾ་
པའི་རྣམ་སྣང་དང་རིན་འབྱུང་ཨོ་དང༌། སྣང་མཐའ་དང་དོན་གྲུབ་ཨཱ་དང་། མི་
བསྐྱོད་པ་ཧཱུྃ་ལ་ཐིམ་པ་ཡོངས་སུ་གྱུར་པ་ལས་རྡོ་རྗེ་དཀར་པོའི་ལྟེ་བ་ལ་ཡི་གེ་གསུམ་
གྱིས་མཚན་པ་ལ་ང་རྒྱལ་བཞག དེ་ཡོངས་སུ་གྱུར་པ་ལས་དང་པོའི་མགོན་པོ་ཞལ་
གསུམ་ཕྱག་དྲུག་པར་བསྒོམ། འདིའི་དང་པོའི་ཡི་གེ་གསུམ་གྱིས་བར་དོ་དང་སྒྱུ་ལུས་
དང་ལོངས་སྐུའི་གསུང་དང་། རྡོ་རྗེའི་ཐུགས་དང་། ལྟེ་བའི་ཡི་གེ་གསུམ་བར་སྲིད་
པས་སྐྱེ་སྲིད་འཚོལ་བའི་བྱ་བ་མཚོན་ལ། དང་པོའི་མགོན་པོས་བར་དོ་སོགས་ཀྱི་
ལུས་རྫོགས་པ་མཚོན་པ་ཡིན་ནོ། །བར་དོ་སོགས་ཀྱི་ལུས་ངག་ཡིད་གསུམ་དུས་
གཅིག་ཏུ་གྲུབ་པས་གོ་རིམ་མཚོན་དོན་མི་སྦྱོར་བས་འདྲ་མི་དགོས་སོ། །འདི་ནི་གཞི་

220 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཙ》
ལ་འཆི་བ་འོད་གསལ་ལས་བར་དོ་འགྲུབ་པ་དང་མཚུངས་ཤིང་རང་གི་མ་འོངས་པའི་
བར་དོ་སྦྱོང་། ལམ་དུས་སུ་ངག་མ་དག་གི་སྒྱུ་ལུས་འགྲུབ་པའི་རྒྱུད་སྨིན་བྱེད་ཁྱད་
པར་ཅན་དུ་འགྱུར། འབྲས་བུ་ལོངས་སྤྱོད་རྫོགས་སྐུར་འཚང་རྒྱ་བ་དང་མཐུན་ཞིང་།
དེ་འགྲུབ་པའི་ནུས་པ་ཁྱད་པར་འཇོག་པ་ཡིན་ནོ། །འདུས་པ་འདི་ལ་ལྷ་བསྐྱེད་ཚུལ་
ལྷག་མོས་ཀྱི་ལྷ་ལྟ་བུ་སྐད་ཅིག་བཀྲོང་བསྐྱེད་དང་དཀྱིལ་འཁོར་རྒྱལ་མཆོག་ལྟ་བུ་སྒོ་
བདུན་གྱིས་བསྐྱེད་པ་ཡིན་ལ། འདིར་དང་པོའི་མགོན་པོ་ནི། མངོན་བྱང་ལྔ་བསྐྱེད་
ཡིན་ལ། དེ་ཡང་། ལྷག་མོས་འོད་གསལ་དུ་བསྡུས་ནས་ཆོས་སྐུ་ལ་ང་རྒྱལ་འཇོག་
པ་དེ་བཞིན་ཉིད་ལས་བྱང་ཆུབ་པ། ཧཱུྃ་ལས་ཉི་མ་བསྐྱེད་པ་ནས་ཟླ་བ་ལ་ང་རྒྱལ་འཇོག་
པའི་བར་ཟླ་བ་ལས་དང༌། དེ་ནས་ཨོཾ་ཨཱཧཱུྃ ་བསྐྱེད་པ་གསུང་ཡི་གེ་ལས་དང་། དེ་
ནས་རྡོ་རྗེ་བསྐྱེད་པ་ཐུགས་ཕྱག་མཚན་དང་། དེ་ནས་དང་པོའི་མགོན་པོ་བསྐྱེད་པ་ནི་
སྐུ་རྫོགས་པ་ལས་བྱང་ཆུབ་པ་སྟེ། འདི་ལ་ཕྱག་རྒྱ་བཞིས་རྒྱས་འདེབས་ཀྱང་ཚང་བ་
ཡིན་ནོ། །སྐྱེ་བ་སྤྲུལ་སྐུར་འཁྱེར་བའི་ལམ་འཁྱེར་ལ་ཆོས་མཐུན་ཡུལ་ནི། སྔར་
བཤད་པ་ལྟ་བུའི་བར་སྲིད་པ་བདག་ཆད་ཀྱི་དོགས་ནས་སྐྱེ་སྲིད་འཚོལ་བའི་ངང་ཚུལ་
ཅན་ཕྲ་བའི་ལུས་དང་ལྡན་པས་ཤའི་མིག་གིས་སྤྱོད་ཡུལ་མིན་པ་དེས། ཕ་མ་ཉལ་
པོ་བྱེད་པ་མཐོང་ནས་མ་ལ་ཆགས་པ་སྐྱེས་ནས་ཕའི་སྤྱི་བོའམ་ཁ་ནས་ཞུགས་ཏེ། ཕའི་
ཁུ་བ་དང་མཉམ་དུ་སོང་ནས་ཕ་མ་གཉིས་ཆགས་པ་དྲག་པོའི་མཇུག་ཏུ་ཁུ་ཁྲག་གི་ཐིག་
པ་བསྐ་བ་རེ་ངེས་པར་འབྱུང་བ་དེའི་དབུས་སུ་ཞུགས་པ་དང་མཉམ་དུ་བར་སྲིད་པ་དེ་
ཚེ་འཕོས་ནས། རིམ་གྱིས་མངལ་གྱི་ཕུང་པོ་རྫོགས་ནས་ཞག་བདུན་ཕྲག་སོ་བརྒྱད་
སོང་བ་ན་ཕྱིར་བཙས་ནས། ཐ་མལ་པའི་ཤའི་མིག་གི་སྤྱོད་ཡུལ་དུ་འགྱུར་ལ། དེ་
དང་མཐུན་པར་རང་བཞིན་གྱི་གནས་ཞེས་སོགས་ཀྱི་དོན། རྡོ་རྗེའི་གདུང་འཁོར་གྱི་
སྟེང་དུ་མི་བསྐྱོད་པ་ཡབ་ཡུམ་སྙོམས་པར་ཞུགས་པའི་སྦྱོར་མཚམས་ནས་སྤྲོས་པའི་

《ཙ》 དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 221
ས་:་， ་，，་,་ -- - -
བྱང་ཆུབ་ཀྱི་སེམས་ལས་གྲུབ་པའི་མི་བསྐྱོད་པ་ཡབ་ཡུམ་གྱིས་གཞལ་ཡས་ཁང་གི་
དེ་དག་ལས་ཀྱང་ནམ་མཁའ་གང་བ་སྤྲོས་ཏེ་སེམས་ཅན་ཐམས་
ནང་ཐམས་ཅད་གང་། 
ཅད་ཀྱི་སྤྱི་བོར་མི་བསྐྱོད་པ་ཡབ་ཡུམ་ཟུང་རེ་བཞུགས་ནས་སྙོམས་པར་ཞུགས་པས།
བྱང་སེམས་ཀྱི་རྒྱུན་བབས་སེམས་ཅན་ཐམས་ཅད་ཀྱི་སྤྱི་བོ་ནས་ཞུགས་པས་སྡིག་སྒྲིབ་
ཐམས་ཅད་དག་ནས་བདེ་སྟོང་དབྱེར་མེད་ཡེ་ཤེས་ཆོས་སྐུའི་ས་ཐོབ་ནས་ཐམས་ཅད་ཀྱང་
མི་བསྐྱོད་པར་གྱུར། དེ་ནས་མི་བསྐྱོད་པ་དེ་རྣམས་སྤྲོས་པའི་མི་བསྐྱོད་པ་དང༌། དེ་
རྣམས་ཀྱང་གཅིག་ལ་གཅིག་ཐིམ་ནས་མཐར་མི་བསྐྱོད་པ་གཅིག་ཏུ་འགྱུར་ལ་ཁད་ཀྱི་
ཚེ༑ རང་དང་པོའི་མགོན་པོ་སྐྱིལ་ཀྲུང་དང་བཅས་ཏེ་གདན་གྱི་ཁ་ནས་འཕགས་ཏེ་
གདུང་འཁོར་གྱི་འོག་ཙམ་ལ་འདུག །དེ་ནས་མི་བསྐྱོད་པ་ཐམས་ཅད་གཅིག་ཏུ་འདྲེས་
པ་གདན་དབུས་མའི་སྟེང་དུ་འདུག་པ་ལ། དང་པོའི་མགོན་པོས་བདག་གིས་དེ་བཞིན་
གཤེགས་པ་ཡབ་ཡུམ་གྱི་བྱང་ཆུབ་ཀྱི་སེམས་ལས་གྲུབ་པའི་མི་བསྐྱོད་པ་ལ་ཞུགས་ནས་
རགས་པའི་སྤྲུལ་སྐུ་མངོན་དུ་བྱས་ལ་སེམས་ཅན་གྱི་དོན་བྱའོ་སྙམ་དུ་འཕེན་པ་བཏང་
ནས་དེ་ལ་ཞུགས་པས་རང་སྤྲུལ་སྐུ་རྡོར་སེམས་སུ་གྱུར་པར་བསམ་ལ་ང་རྒྱལ་བཞག།
འདིའི་སྦྱང་གཞི་ནི་རྩ་རྒྱུད་ཀྱི་ཟིལ་གནོན་རྡོ་རྗེ་ཚུལ་བཞིར་བཤད་པའི་འདོད་ཆགས་
ཆོས་སྦས་ཀྱི་དོན་ཡིན་ནོ། །དེ་ཡང་དང་པོའི་མགོན་པོ་དང་སྤྲུལ་སྐུ་རྡོར་སེམས་གཉིས་
ཀ་སྐབས་འདིར་ཡིད་ངོ་ཙམ་ཡིན་གྱི་དངོས་གནས་ལ་མེད་པས་ཕྲ་རགས་མེད་ཀྱང་།
དང་པོའི་མགོན་པོའི་སྐབས་སོ་སོའི་སྐྱེ་བོ་དང་ཤའི་མིག་གི་སྤྱོད་ཡུལ་དུ་མ་གྱུར་པའི་
ལོངས་སྐུའི་ང་རྒྱལ་འཇོག་ལ་སྤྲུལ་སྐུ་རྡོར་སེམས་ཀྱི་སྐབས། ལོངས་སྐུ་དེས་སྐུ་
རགས་པ་བཟུང་ནས་སོ་སྐྱེ་ལས་དག་ཡན་དང་ཤའི་མིག་གི་སྤྱོད་ཡུལ་དུ་གྱུར་པའི་སྤྲུལ་
སྐུ་རགས་པའི་ང་རྒྱལ་འཇོག་དགོས་སོ། །འདི་གཞི་དང་མཐུན་ཚུལ་ནི། དེ་བཞིན་
གཤེགས་པ་ཡབ་ཡུམ་སྙོམས་པར་ཞུགས་པ་ནི་ཕ་མ་ཉལ་པོ་བྱེད་པ་དང་ཆོས་མཚུངས།

222 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ
། ___ _ 《ཙ》
དེའི་བྱང་ཆུབ་ཀྱི་སེམས་ལས་གྲུབ་པའི་མི་བསྐྱོད་པས་ནམ་མཁའི་ཁམས་གང་བ་ནི།
ཕ་མ་གཉིས་ཀྱི་གཏུམ་མོ་ཕལ་པ་འབར་ཏེ་བྱང་སེམས་ཞུ་ནས་ཁམས་དཀར་དམར་
གྱི་ལུས་ཀྱི་རྩ་སྟོང་ཕྲག་དོན་གཉིས་གང་བ་དང་། བདེ་བ་དང་ཡིད་བདེ་བ་ཐོབ་པ་ནི།
ཕ་མ་གཉིས་འཁྲིག་པའི་བདེ་བ་རྒྱས་པ་དང་། མི་བསྐྱོད་པ་ཐམས་ཅད་གཅིག་ཏུ་འདྲེས་
པ་ནི་ཕ་མའི་ཁུ་ཁྲག་གི་དྭངས་མ་གཉིས་གཅིག་ཏུ་འདྲེས་པ་དང་། དེ་ལ་དང་པོའི་
མགོན་པོ་ཞུགས་པ་ནི་ཁུ་ཁྲག་འདྲེས་པའི་དབུས་སུ་སྔར་གྱི་བར་དོ་བ་ཞུགས་པ་དང་།
དེ་ནས་སྤྲུལ་སྐུ་རྡོར་སེམས་སུ་བསྒྱུར་ནས། ལུས་དཀྱིལ་དང་། སྐུ་གསུང་ཐུགས་
བྱིན་གྱིས་བརླབ་པ་ནི། མངལ་དུ་ལུས་རྫོགས་པ་དང་ཆོས་མཐུན། རིགས་བདག་
གིས་རྒྱས་འདེབས་པ་ནི། མངལ་གྱི་ལུས་རྫོགས་ནས་ཕྱིར་བཙས་ཏེ་ཤའི་མིག་གི་
སྤྱོད་ཡུལ་དུ་གྱུར་པ་དང་ཆོས་མཐུན་ནོ། །ལམ་རྫོགས་རིམ་གྱི་སྐབས་སུ་དག་མ་དག་
གི་སྒྱུ་མའི་སྐུ་ལུས་རགས་པ་འཛིན་པ་དང་མཚུངས། འབྲས་བུ་སྤྲུལ་སྐུ་འགྲུབ་པ་
དང་མཐུན་ཞིང་དེའི་ནུས་པ་ཁྱད་པར་ཅན་འཇོག་གོ །འདིར་སྣོད་འཇིག་ཆགས་དང་
བཅུད་འཇིག་ཆགས་བསྐལ་པ་དང་པོ་དང་སྦྱོར་ཞིང་བསྐལ་པ་དང་པོའི་འཛམ་བུ་གླིང་
པའི་མི་བརྫུས་སྐྱེས་རིམ་གྱིས་འཆི་བ་དང་བར་དོ་དང་དེས་སྐྱེ་བ་ལེན་པ་དང་ཆོས་མཐུན་
སྦྱར་ནས་སྐུ་གསུམ་ལམ་འཁྱེར་བསྒོམ་ལ། འགྲོ་བ་གཞན་དང་གླིང་གཞན་གྱི་མི་
དང་མི་སྦྱོར་བའི་རྒྱུ་མཚན་ནི་སྔགས་བླ་མེད་ཀྱི་ལམ་གྱིས་སོ་སོ་སྐྱེ་བོའི་ས་ནས་བཟུང་
ཏེ་ཚེ་དེ་ལ་འཚང་རྒྱ་བ་འཛམ་བུ་གླིང་པ་ཁོ་ནར་ངེས་པ་ཡིན་ལ། འདི་ལ་རྒྱུ་མཚན་
མང་དུ་ཡོད། རྡོ་རྗེའི་ས་བསྐྱེད་པ་སྣོད་ཆགས་པ་དང་ཆོས་མཐུན་སྦྱར་བས། ལྷག་
མོས་ཀྱི་ལྷ་བསྐྱེད་པ་ཡང་བསྐལ་པ་དང་པོའི་མི་སྐྱེ་བ་དང་ཆོས་མཐུན་སྦྱོར་བར་གྲུབ་
ལ༑ དེ་ལྟར་ན་འཆི་བ་དང་བར་དོ་དང་སྐྱེ་བ་ལེན་ཚུལ་ཡང་དེ་དང་སྦྱོར་བར་གྲུབ།
ཆོས་མཐུན་སྦྱར་བའི་རྒྱུ་མཚན་ལ། བསྐལ་པ་དང་པོའི་སྣོད་བཅུད་འཇིག་ཆགས་དང་།

《ཙ》 ངལ་བསདཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 223
རྟེན་བརྟེན་པ་བསྐྱེད་ཚུལ་ཆ་ཐམས་ཅད་འདྲ་བ་ཞིག་ཡོད་པ་རྟོགས་པའི་ཕྱིར་ཡང་མིན་
ལ༑ ཁྱད་པར་ཅན་གྱི་རྟེན་བརྟེན་པའི་སྣང་བས་ཐ་མལ་པའི་སྣང་ཞེན་འགོག་པ་ལ་
དེའི་སྔོན་དུ་དེ་ལྟ་བུའི་ཆོས་མཐུན་རྟོགས་དགོས་ཞེས་སྨྲ་བ་ཡང་མིན་ཅིང་། བསྐལ་
པ་དང་པོའི་མིའི་འཆི་བ་སོགས་རང་གིས་བསྐྱེད་རིམ་བསྒོམ་པའི་སྦྱང་གཞིར་འདོད་
པ་ཡང་མིན་ནོ། །འོ་ན་གང་ཡིན་ན་བསྐལ་པ་དང་པོ་མི་རིམ་གྱིས་ཐ་མལ་པ་ཁམས་
དྲུག་ལྡན་པར་སོང་བ་འཆི་རིམ་སོགས་དང་རང་ལ་མ་འོངས་པ་ན་འབྱུང་བའི་འཆི་རིམ་
སོགས་འབྱུང་ཚུལ་འདྲ་པས་དེ་དང་ཆོས་མཐུན་སྦྱར་ཀྱང་། སྦྱང་གཞི་ནི་རང་གི་འཆི་
བ་སོགས་ཡིན་པས་ཆོས་མཐུན་སྦྱར་ཡུལ་དང་སྦྱང་གཞི་མི་གཅིག་གོ །འོ་ན་འཆི་
བ་སོགས་སྦྱོང་ཚུལ་གང་ཡིན་ན། རྡོ་རྒྱུས་ཀྱི་གོས་མེ་ལ་བསྲེག་པའི་དཔེ་ལྟར་ཤིན་
ཏུ་ཕྲ་བའི་སེམས་ཀྱི་སྟེང་གི་དྲི་མ་སྦྱངས་ཀྱང་སེམས་རྒྱུན་མི་འཆད་པ་ལྟར་ཡང་མིན།
ཞེན་ཡུལ་སུན་ཕྱུང་ཏེ་འཛིན་སྟངས་དངོས་འགལ་དུ་སོང་བའི་སྒོ་ནས་ཀྱང་མིན་ཞིང་།
ཆོས་ཉིད་མཐོང་བ་ལ་སྒྲིབ་བྱེད་སྦྱོང་བ་ལ་ཆོས་ཉིད་སྦྱོང་ཞེས་པ་ལྟར་ཡང་མིན་ནོ། །འོ་
ན་གང་ཡིན་ན། འཆི་བ་སོགས་དང་རྣམ་པ་འདྲ་བའི་ལམ་བསྐྱེད་རིམ་གྱི་སྐབས་ཀྱི་
ལྷག་མོས་འོད་གསལ་དུ་སྡུད་པ་དང་། དང་པོའི་མགོན་པོ་དང་། སྤྲུལ་སྐུ་རྡོར་སེམས་
བསྒོམ་ནས་ལས་ཉོན་གྱི་འཆི་བ་སོགས་སུན་དབྱུང་། རྫོགས་རིམ་གྱི་ལུས་དབེན་
དང་ངག་དབེན་དང་སེམས་དབེན་རྣམས་ཀྱི་སྐབས་སུ་འོད་གསལ་བསྒོམ་པ་དང་། ཡིད་
ངོར་སྒྱུ་ལུས་སུ་ལྡང་བ་དང་། དེ་ཕུང་པོ་རྙིང་པ་ལ་འཇུག་པ་རྣམས་ཀྱིས་མགོ་གནོན།
སེམས་དབེན་དཔེའི་འོད་གསལ་མཐར་ཐུག་དང་མ་དག་པའི་སྒྱུ་ལུས་དང་དེས་རགས་
པའི་སྐུ་འཛིན་པ་རྣམས་ཀྱིས་ལས་ཉོན་གྱིས་འཆི་བ་རགས་པ་སོགས་དངོས་སུ་སྦྱོང་།
དོན་གྱི་འོད་གསལ་དང་དག་པའི་སྒྱུ་མའི་སྐུ་དང་དེས་ལུས་རགས་པ་འཛིན་པ་རྣམས་
ཀྱིས་ཤིན་ཏུ་ཕྲ་བའི་འཆི་བ་སོགས་སྦྱོང་ཞིང་། འབྲས་བུ་སངས་རྒྱས་ཀྱི་སའི་ཆོས་

224 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ལོངས་སྤྲུལ་གསུམ་མངོན་དུ་བྱེད་པ་ཡིན་པས། རང་ལ་མ་འོངས་པ་ན་འབྱུང་རྒྱུའི་
འཆི་བ་བར་དོ་སྐྱེ་བ་གསུམ་དང་རྣམ་པ་འདྲ་བའི་ལམ་བསྒོམ་པའི་བསྐྱེད་རྫོགས་ཀྱི་གནད་
ཕྲ་ཞིང་ཕྲ་བ་སེམས་ལ་བསྐོར་ནས་ཨི་ཐི་བ་ངོ་ཤེས་པར་བྱས་ལ་ཡིད་སྨོན་ཙམ་ལ་མ་
བཞག་པར་ཉམས་སུ་ལེན་པ་གནད་ཀྱི་དོན་པོར་ཟུངས་ཤིག དེ་ནས་ལུས་དཀྱིལ་བསྒོམ་
པ་ལ་ལུས་རྟེན་གྱི་དཀྱིལ་འཁོར་དུ་བསྒོམ་པ་དང་། བརྟེན་པ་ལྷ་བསྒོམ་པ་གཉིས་ལས།
དང་པོ་ནི་འགའ་ཞིག་འདོད་པ་ལྟར་རང་གི་ལུས་དང་པོ་ནས་གཞལ་ཡས་ཁང་དུ་གྲུབ་
པ་ཡང་མིན་ལ། སྔར་ནས་བསྐྱེད་པའི་གཞལ་ཡས་ཁང་བསྡུས་ནས་དེའི་ཤུལ་དང་།
སྔ་མའི་ནང་དུ་ཕྱི་མ་འབོ་ནང་དུ་བྲེ་བཅུག་པ་ལྟར་ཡང་མིན་ནོ། །འོ་ན་ཇི་ལྟར་ཡིན་
ན༑ རང་གི་ལུས་ཀྱི་མདུན་རྒྱབ་གཡས་གཡོན་རྣམས་ལས་རང་འདྲ་གཉིས་པ་རེ་
ཆད་ནས་ཕྱི་དཀྱིལ་གྱི་ཟུར་བཞི་དང་དབྱེར་མེད་དུ་སོང་བས། ཕྱི་དཀྱིལ་གྱི་རིགས་
འདྲ་ཕྱི་མ་ལུས་ཀྱི་ཆ་དེ་དག་དང་འདྲེས་པས་ལུས་དཀྱིལ་དུ་འགྱུར་ལ། ལུས་དཀྱིལ་
གྱི་སྒྲུབ་གཞི་དེ་དག་རྡུལ་ཚོན་དང་རས་བྲིས་ལྟར་གསར་དུ་མ་བཅོས་པར་སྐྱེས་ཙམ་
ནས་ལུས་ལ་རང་ཆས་སུ་ཡོད་པས། ལུས་དཀྱིལ་ལ་མ་བཅོས་པ་དང་གཞན་གཉིས་
ལ་བཅོས་མའི་ཐ་སྙད་བྱེད་པ་ཡིན་ནོ། །དེ་ལྟར་ན་གཞན་རྣམས་ཆོ་གའི་ཚིག་རིས་
ལྟར་དང༌། རང་གི་ལུས་ངག་ཡིད་གསུམ་ལས་ཆོས་འབྱུང་གི་ཟུར་གསུམ་ཡིད་ཀྱི་
དབང་པོ་ལས་ཆོས་འབྱུང་གི་པདྨ་དང་དབུས་ཀྱི་པདྨ། རུས་པའི་ཚོགས་རྣམས་རྡོ་རྗེའི་
རྭ་གུར། བ་སྤུ་རྣམས་ཕྱིའི་མེ་རི་འབར་བར་བསམ་ལ་ལུས་རྟེན་གྱི་དཀྱིལ་འཁོར་
དུ་བསྒོམ་མོ། །ལུས་རྟེན་གྱི་དཀྱིལ་འཁོར་དུ་བསྐྱེད་པ་དེ་ནི་གཞི་དང་ཆོས་མཐུན་
མི་སྦྱོར་བར། ལམ་དུས་སུ་དག་མ་དག་གི་སྒྱུ་ལུས་པས་སྐུ་རྟེན་གྱི་དཀྱིལ་འཁོར་
དུ་སྤྲུལ་པ་དང་། འབྲས་དུས་སུ་སངས་རྒྱས་ཀྱིས་སྐུ་རྟེན་གྱི་དཀྱིལ་འཁོར་དུ་སྤྲུལ་
LL ，
པ་དང་མཐུན་ནོ། །བརྟེན་པ་ལྷ་བསྐྱེད་པ་ནི། རང་གི་སྤྱི་བོའི་རྩ་འཁོར་གང་དུ་ཡོད་

དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 
25
《ཙ》 ---- - 
པའི་ཐད་དུ་གཟུགས་ཕུང་དང་ངོ་བོ་དབྱེར་མེད་པའི་ཨོ་ཡིག དེ་ཡོངས་སུ་གྱུར་པ་
ལས་རྣམ་སྣང་མངོན་རྟོགས་ལྟར་བསྐྱེད། དེ་བཞིན་དུ་མགྲིན་པར་ཨཱལས་འོད་དཔག་
མེད་བསྐྱེད་པ་ནས། རྐང་མཐིལ་གཉིས་སུ་དེ་དང་ངོ་བོར་དབྱེར་མེད་པའི་ཧཱུཾ་ལས་
གནོད་མཛེས་བསྐྱེད་པའི་བར་དུ་ཤེས་པར་བྱ་ལ། ལྷ་རྣམས་གོང་དུ་ཚུལ་ཇི་ལྟར་བཞུགས་
པ་ནི་ལྷག་མོས་ཀྱི་ལྷ་ལུས་ལ་སྡུད་པའི་སྐབས་བཞིན་ནོ། །འདིར་ལུས་ཀྱི་ཆ་དེ་དང་
དེ་སྒྲུབ་གཞིར་བྱས་ནས་དེ་ལས་ལྷ་བསྐྱེད་པ་ལུས་ལ་བཀོད་པས་ལུས་དཀྱིལ་དུ་འཇོག་
གི་ལུས་ལ་ལྷ་བཀོད་པ་ཙམ་གྱིས་འཇོག་ན་འཇིགས་བྱེད་ཀྱི་སྐྱེ་མཆེད་བྱིན་བརླབས་ཀྱང་
ལུས་དཀྱིལ་དུ་ཐལ་ལོ། །འདིར་ལྷ་བསྐྱེད་པ་འདི་དག་ནི་མངལ་གྱི་སེམས་ཅན་གྱི་
ཕུང་པོ་དང་ཁམས་དང་སྐྱེ་མཆེད་རྣམས་རྫོགས་པར་གྲུབ་པ་དང་མཐུན་ནོ། །དེ་ནས་
དམ་ཚིག་པ་ཙམ་དུ་ཞེན་པ་བཟློག་པའི་ཕྱིར། སྐུ་གསུང་ཐུགས་བྱིན་གྱིས་བརླབས་
པ་ལ། རང་གི་སྤྱི་བོར་ཨོཾ་ལས་ཞེས་སོགས་ཀྱི་ཚེ་རང་གི་སྤྱི་བོར་ཨོཾ་ལས་བྱུང་བའི་
ཟླ་བའི་སྟེང་གི་ཨོ་དཀར་པོ་ལས་འོད་ཟེར་ཁ་དོག་ལྔ་འཕྲོས་པའི་སྣེ་ལ་སྤྱན་མ་བཅུ་
གཅིག་སྤྲོ། དབུས་ཀྱི་རྡོ་རྗེའི་གདུང་ཟླུམ་གྱི་རེ་མིག་དབུས་མའི་སྟེང་དུ་སྤྱན་མ་གསུམ་
སྟེང་འོག་ཏུ་བརྩེགས་ནས་བཞུགས། གཞན་བརྒྱད་ཕྱོགས་དང་མཚམས་ཀྱི་རེ་མིག་
བརྒྱད་ཀྱི་ནང་དུ་ཐམས་ཅད་ཞལ་ཕྱིར་གཟིགས་ནས་བཞུགས་པ་ན། ཕྱོགས་བཅུའི་
སྐུ་རྡོ་རྗེ་རྣམ་སྣང་ཐམས་ཅད་ཀྱིས་སྒྲུབ་པ་པོ་འདིས་བདག་ཅག་སྤྱན་འདྲེན་པར་འདུག་
- ，1， ，
སྙམ་ནས་ནམ་མཁའི་ཁམས་ཐམས་ཅད་གང་བར་བྱོན་པ་རྣམས་གཅིག་ལ་གཅིག་ཐིམ་
ནས་མཐར་རྣམ་སྣང་བཅུ་གཅིག་ཏུ་སོང་བའི། དབུས་དང་སྟེང་དང་འོག་ཕྱོགས་ཀྱི་
རྣམ་སྣང་གཅིག་ཏུ་སོང་བ་གསུམ་པོ་རེ་མིག་དབུས་མའི་སྤྱན་མ་གསུམ་དང་ཞལ་སྦྱོར་
རྣམ་སྣང་གཞན་བརྒྱད་པོ་ཕྱོགས་དང་མཚམས་ཀྱི་སྤྱན་མ་སོ་སོ་དང་ཞལ་སྦྱོར། དེ་
ནས་རང་ཉིད་རྡོར་སེམས་ལས་རང་འདྲ་གཉིས་པ་ཞིག་སྤྲོས་ནས། རྣམ་སྣང་ཡབ་

226 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ཡུམ་དབུས་མའི་མདུན་དུ་འདུག་ནས། དཔལ་ལྡན་སངས་རྒྱས་སྐུ་འཆང་བ་སོགས་
ཤོ་ལོ་ཀ་དང་པོས་གཙོ་བོ་དང་། ཕྱོགས་བཅུར་བཞུགས་པའི་སངས་རྒྱས་རྣམས་སོགས་
གཉིས་པས་ཕྱོགས་མཚམས་ཀྱི་རྣམ་སྣང་གཞན་རྣམས་ལ་འཁོར་ཟེར་བས་དེ་རྣམས་
ལ་གསོལ་བ་བཏབ་པས། དེ་ལྟ་བུའི་རྣམ་སྣང་ཡབ་ཡུམ་རྣམས་ཕན་ཚུན་འཁྱུད་པ་
དང་སེན་མོ་འདེབས་པ་འོ་བྱེད་པ། ཡང་དག་པར་བསྐྱོད་པ། སིད་ཀྱི་སྒྲ་འབྱིན་པ་
སོགས་རྗེས་སུ་ཆགས་པ་སྔོན་དུ་འགྲོ་བས་སྙོམས་པར་ཞུགས་མཆོག་ཏུ་དགའ་བའི་
བདེ་བ་མྱོང་། འོད་ཟེར་དཀར་པོའི་ངོ་བོར་ཞུ་བ་ཐིག་ལེ་ཆེན་པོ་གཅིག་ཏུ་གྱུར་ནས་
གདུང་འཁོར་གྱི་འོག་ཙམ་དུ་སླེབས་པའི་ཚེ་སྤྲོས་པའི་མི་བསྐྱོད་པའམ་རྡོར་སེམས་རང་
ལ་ཐིམ། ཐིག་ལེ་ཆེན་པོ་རང་གི་སྤྱི་བོར་སླེབས་པ་ན་ཆ་སོ་གཉིས་སུ་གྱུར་ཏེ་ལུས་
དཀྱིལ་གྱི་ལྷ་ཐམས་ཅད་ཀྱི་སྤྱི་བོ་ནས་ཞུགས་ལུས་ཐམས་ཅད་བཀང་ཏེ་ཚིམས་ནས་བདེ་
སྟོང་དབྱེར་མེད་ཀྱི་ཡེ་ཤེས་ཀྱི་ས་ཐོབ། ཕྱོགས་བཅུའི་སངས་རྒྱས་ཐམས་ཅད་ཀྱི་སྐུའི་
དབང་ཕྱུག་རྣམ་སྣང་གི་གོ་འཕང་ཐོབ་བྱུང་སྙམ་ནས། སངས་རྒྱས་ཀུན་གྱི་སྐུ་གང་
ཡིན་ཞེས་སོགས་དང་། སརྦ་ཏ་ཐཱ་ག་ཏ་སོགས་བརྗོད་ནས་སྐུ་རྡོ་རྗེའི་ང་རྒྱལ་བརྟན་
པར་བྱས། སྐུ་བྱིན་བརླབས་འདི་ལུས་དབེན་དང་སྦྱོར་དགོས་པས་འདིའི་སྐབས་རང་
རྣམ་སྣང་གི་རྣམ་པར་གྱུར་ནས་དེའི་ང་རྒྱལ་འཛིན་ལ་དེ་བཞིན་དུ་གསུང་དང་ཐུགས་
ཀྱི་ཚེ་འོད་དཔག་མེད་དང་མི་བསྐྱོད་པའི་རྣམ་པར་གྱུར་ནས་དེའི་ང་རྒྱལ་འཛིན་དགོས་
པར་བཞེད་པ་ཡང་ཡོད་གསུང་། དེ་བཞིན་དུ་གསུང་དང་ཐུགས་བྱིན་བརླབས་ཀྱི་ཚེ་
ཨཱདང་ཧཱུྃ་ལས་གོས་དཀར་མོ་དང་མ་མཱ་ཀི་བཅུ་གཅིག་སྤྲོས་ནས་འོད་དཔག་མེད་དང་
མི་བསྐྱོད་པ་སྤྱན་དྲངས་ལ། གསོལ་བ་འདེབས་ཚུལ་དང་འོད་དུ་ཞུ་བ་དང་། ཞུགས་
ཚུལ་ང་རྒྱལ་འཇོ ག་ཚུལ་སྒྲུབ་ཐབས་ནས་འབྱུང་བ་བཞིན་ཤེས་པར་བྱའོ། །འདིའི་
ཡི་གེ་གསུམ་འགོད་པ་ནི། རྣམ་སྣང་སོགས་ཀྱི་ཐུགས་ཀའམ་མདུན་གང་བདེ་ཡིན་

《ཙ》 ས། wདཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 227
ལ༑ ཨཱནི་འཇིག་རྟེན་དབང་ཕྱུག་གི་གནས་སུ་བཀོད་ཀྱང་ཆོག་གསུང་། དེ་ནས་
ཡང་། མི་བསྐྱོད་པ་དང་གཙུག་ཏོར་འཁོར་ལོས་བསྒྱུར་བ། གནོད་མཛེས་གསུམ་
ལས་རེག་བྱ་རྡོ་རྗེ་མ་གསུམ་སྤྲོས་ནས། རེ་མིག་དབུས་མའི་ཁར་སྟེང་འོག་ཏུ་འཁོར་
རེག་བྱ་རྡོ་རྗེ་མ་ལས་མི་བསྐྱོད་པ་གཅིག་སྤྲོས་ནས་རེག་བྱ་རྡོ་རྗེ ་མ་དབུས་མའི་རྒྱབ་ཏུ།
དེ་དང་ཞལ་ལྟ་ཕྱོགས་མཚུངས་པར་བཞུགས། སྤྱན་མ་སོགས་ལས་རྣམ་སྣང་སོགས་
བཞི་སྤྲོས་ནས་མཚམས་བཞི་ནས་ཞལ་ཕྱིར་གཟིགས། རྣམ་སྣང་སོགས་ལས་སྤྱན་
མ་སོགས་སྤྲོས་ནས་ཤར་གྱི་རེ་མིག་སོགས་སུ་ཞལ་ཕྱིར་གཟིགས། བྱམས་པ་ས་སྙིང་།
གཤིན་རྗེ་གཤེད། མི་གཡོ་བ་རྣམས་ལས་གཟུགས་རྡོ་རྗེ་མ་རེ་རེ་དང་། ཕྱག་རྡོར་
སོགས་ལས་སྒྲ་རྡོ་རྗེ་མ་རེ་རེ། འཇིག་རྟེན་དབང་ཕྱུག་སོགས་བཞིས་དྲི་རྡོ་རྗེ་མ་རེ་
རེ༑ སྒྲིབ་སེལ་སོགས་ལས་རོ་རྡོ་རྗེ་མ་རེ་རེ་སྤྲོས་ནས་རང་རང་གི་ས་ནས་ཞལ་ཕྱིར་
གཟིགས། གཟུགས་རྡོ་རྗེ་མས་ས་སྙིང་ནས་རོ་རྡོ་རྗེ་མས་འཇིག་རྟེན་དབང་ཕྱུག་གི་
བར་སྤྲོས་ནས་ཞལ་ཕྱིར་གཟིགས། ཡང་ལུགས་གཅིག་ལ། རེག་བྱ་རྡོ་རྗེ་མ་ལས་
རེག་བྱ་རྡོ་རྗེ ་མ་གསུམ། མི་བསྐྱོད་པ་ལ་རང་འདྲ་གཅིག སྤྱན་མ་ལས་སྤྱན་མ་སྤྲོས་
ནས་ཤར་དང་། རྣམ་སྣང་ལས་རྣམ་སྣང་སྤོས་ཤར་ལྷོ་དང་དེ་བཞིན་དུ་གཞན་གསུམ་
ཡང་འདྲ་ལ། གཟུགས་རྡོ་རྗེ་མ་སོགས་བཞིའི་རང་འདྲ་བཞི་རེ་དང་། ས་སྙིང་ཕྱག་
རྡོར་ནམ་སྙིང་འཇིག་རྟེན་དབང་ཕྱུག་བཞི་ལས་རང་འདྲ་རེ་རེ་སྤྲོས་ནས། དབུས་ཀྱི་
རེག་བྱ་རྡོ་རྗེ་མ་གསུམ་གྱིས་མི་བསྐྱོད་པ། གཙུག་ཏོར་འཁོར་བསྒྱུར་དང་གནོད་མཛེས།
མི་བསྐྱོད་པས་རེག་བྱ་རྡོ་རྗེ་མ། ཡུམ་བཞིས་དེ་བཞིན་གཤེགས་པ་བཞི། གཤེགས་
མ་བཞི། ཡུམ་བཞི། གཟུགས་རྡོ་རྗེ་མ་སོགས་བཞི་བཞིས་རང་ཕྱོགས་ཀྱི་སེམས་
དཔའ་གཉིས་དེ་དང་ཁྲོ་བོ་གཉིས་རེ་སྟེ་བཞི་བཞི། ས་སྙིང་སོགས་རེ་རེས་གཟུགས་
རྡོ་རྗེ་མ་སོགས་བཞི་པོ་རེ་རེ་སྤྱན་དྲངས་ལ་སྙོམས་པར་ཞུགས་པར་མོས། མདོར་

228 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
-== - - - - མག་
ན་ཡུམ་གྱིས་ཡུམ་དང་། ཡབ་ཀྱི་ཡབ་རང་སྤྲོ་བ་ནི་ལུགས་ཕྱི་མ་དང༌། ཡབ་ཀྱིས་
ཡུམ་དང༌། ཡུམ་གྱིས་ཡབ་སྤྲོ་བ་ནི་ལུགས་སྔ་མ་ཡིན་ལ་སྤྱན་འདྲེན་པའི་ཚེ་ཡུམ་
གྱིས་ཡབ་སྤྱན་འདྲེན་ལ། ཡབ་ཀྱིས་ཡུམ་སྤྱན་འདྲེན་པ་ནི་གཉིས་ཀ་ལ་འདྲ་ཞལ་
ཕྱིར་ཕྱོགས་པ་ནི་རང་རང་གིས་གང་སྤྱན་དྲངས་པ་དང་ཞལ་སྦྱོར་དགོས་པའི་གནད་
ཀྱིས་ཡིན་ལ་བཞུགས་གནས་འཁྲུགས་པ་ཡང་དེའི་དོན་གྱིས་ཡིན་ནོ། །འདི་ནི་བླ་
མའི་ཞབས་ལ་ཞིབ་པར་ཞུས་ནས་བྲིས་པས་མ་ནོར་བར་ཡོད་དོ། །དེ་ལྟ་བུའི་གཙོ་
འཁོར་ཡབ་ཡུམ་ཞལ་སྦྱོར་བའི་མདུན་དུ། རྡོར་སེམས་ལས་རང་འདྲ་སྤྲོས་པ་དེས།
དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་རྡོ་རྗེ་གསུམ་གྱི་རང་བཞིན་དུ་བྱིན་
གྱིས་བརླབ་ཏུ་གསོལ་ཞེས་ལན་གཉིས་གསོལ་བ་བཏབ་པའི། དང་པོ་གཙོ་བོ་དང་
གཉིས་པས་འཁོར་རྣམས་ལ་གསོལ་བ་བཏབ་པས། དེ་རྣམས་ཕན་ཚུན་རྗེས་སུ་ཆགས་
པ་སྔོན་དུ་འགྲོ་བས་བྱང་ཆུབ་ཀྱི་སེམས་ཀྱི་ཐིག་ལེའི་ངོ་བོར་འོད་དུ་ཞུ་བ་གདུང་འཁོར་
གྱི་འོག་ཙམ་སླེབས་པ་ན་རྡོར་སེམས་རང་འདྲ་རང་ལ་བསྡུ། རང་གི་སྤྱི་བོར་སླེབས་
པ་ན་ཆ་སོ་གཉིས་སུ་སོང་བ་སོ་སོར་ཐིམ་པས་ལྷ་ཐམས་ཅད་ཀྱིས་བདེ་སྟོང་དབྱེར་མེད་
ཀྱི་ས་ཐོབ་པས་ཚིམ་པར་བསམ་ལ། སརྦ་ཏ་ཐཱ་ག་ཏའི་སྔགས་དོན་དྲན་ནས་ང་རྒྱལ་
འཛིན་པ་ཡིན་པས། སྐུ་གསུང་ཐུགས་སོ་སོ་དང་ཐུན་མོང་བའི་བྱིན་རླབས་བྱས། དེ་
ལྟར་སྤྱི་བོར་གཟུགས་ཕུང་དང་དབྱེར་མེད་ཀྱི་རྣམ་སྣང་འགོད་པ་སོགས་ནི། མངལ་
གྱི་སེམས་ཅན་གྱི་ཕུང་པོ་ལྔ་གྲུབ་པ་དང་ཆོས་མཐུན་ལ། ཡུམ་བཞི་འབྱུང་བ་བཞི་
དང༌། སེམས་དཔའ་བརྒྱད་ཀྱིས་སྐྱེ་མཆེ ད་དང་ཚིག་དང་རྩ་རྒྱུས་དང་། རྡོ་རྗེ་མ་
ལྔས་ཡུམ་དྲུག་དང༌། ཁྲོ་བོ་བཅུ་བཀོད་པས་ཡན་ལག་དང་། སྐུ་གསུང་ཐུགས་བྱིན་
བརླབས་ཀྱིས་ལུས་ངག་ཡིད་གསུམ་གྲུབ་པ་དང་ཆོས་མཐུན་པ་ཡིན་ནོ། །ཟིན་བྲིས་
མང་པོར་སྤྱི་བོར་རྣམ་སྣང་འགོད་པ་ནི་རྣམ་སྣང་གི་སྦྱང་གཞི་གཟུགས་ཕུང་དང་། དེའི་

དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 
《ཙ》 ཁ _229
དྭངས་མ་བྱང་སེམས་དཀར་པོ་གཙོ་བོར་སྤྱི་བོར་གནས་པས་ཡིན་ཟེར་བ་སོགས་སྦྱར་
དུ་རུང་ཙམ་སྣང་མོད་ཀྱང་སྦྱར་ལུགས་ཧ་ལས་རང་ནི་མིན་པ་འདྲ་གསུང་ངོ༌། །དེ་
ནས་སེམས་དཔའ་སུམ་བརྩེགས་ལ་རྒྱུད་དང་རྒྱ་གཞུང་གི་ཁུངས་དང་བཅས་ངེས་པ་
དྲངས་ནས། རང་གི་སྙིང་ཁར་ཡེ་ཤེས་སེམས་དཔའ་དམར་པོ་ཡུམ་བཅས་ནས་ཙམ་
ཕྲ་བ། ཕྲ་བའི་དོན་ཡང་བོང་ཚོད་ཆུང་བ་དང༌། རྡོས་བཅས་མིན་པར་རླུང་སེམས་
ཙམ་གྱི་བདག་ཉིད་དུ་མོས། དེའི་ཐུགས་ཀར་ཉི་མ་ལ་རྡོ་རྗེ་སྔོན་པོ་རྩེ་ལྔ་པ་ཁ་གྱེས་
པའི་ལྟེ་བར་ཏིང་ངེ་འཛིན་སེམས་དཔའ་ཧཾ་ཡིག་སྔོན་པོ་འོད་ཟེར་འབར་བ་བསྒོམ།
འདིའི་དམ་ཚིག་སེམས་དཔས་གཞིའི་འབྱུང་ལུས་རགས་པ་དང་། ཡེ་ཤེས་སེམས་
དཔས་སྲོག་འཛིན་ཕྲ་བའི་གཉུག་མའི་ལུས་དང༌། ཏིང་ངེ་འཛིན་སེམས་དཔས་སྲོག་
འཛིན་ཕྲ་བ་དང་དབྱེར་མེད་པའི་སེམས་མཚོན་པ་ཡིན། གཞིའི་གཉུག་མའི་ལུས་
བཞིན་ལག་གི་རྣམ་པར་ལངས་པ་ནི། ཕུང་པོ་རགས་པ་ལས་གོ་ས་ལོགས་སུ་བྱེ་བའི་
རྨི་ལམ་གྱི་ལུས་ཁྱད་པར་བ་དང་། བར་དོའི་ལུས་གཉིས་ཡིན་ལ་འདི་ལ་དོགས་གནས་
མང་དུ་ཡོད་དོ། །ལམ་དུས་ཀྱི་སྣང་བ་གསུམ་རིམ་གྱིས་ཐིམ་པའི་ངང་དང་དོན་གྱི་
འོད་གསལ་ནི་ཏིང་ངེ་འཛིན་སེམས་དཔའ་དང་། དེ་ལས་བཞེངས་པའི་སྒྱུ་ལུས་གཉིས་
ནི་ཡེ་ཤེས་སེམས་དཔའ་དང་། དེ་གཉིས་ཀྱི་དགོས་པའི་དབང་གིས་བཟུང་བའི་འབྱུང་
ལུས་རགས་པ་ནི་དམ་ཚིག་སེམས་དཔའ་ཡིན་པར་དེས་ན་མགོན་པོ་ཀླུ་སྒྲུབ་ཀྱིས་ཟུང་
འཇུག་གི་སྐུ་བརྙེས་ཀྱང་འབྱུང་ལུས་རགས་པ་ལ་ཡུན་རིང་དུ་བཞུགས་པའི་ཐུགས་
དོན་གྱི་འོད་གསལ་དང་། དེ་དང་དབྱེར་མེད་པའི་སྒྱུ་ལུས་དང་། འབྱུང་ལུས་རགས་
པ་གསུམ་སེམས་དཔའ་གསུམ་དུ་འཇོག་པ་བཞིན་ནོ། །འབྲས་དུས་སུ་ལོངས་སྐུའི་
ཐུགས་དང་དེའི་སྐུ་དང་དེས་བཟུང་བའི་སྤྲུལ་སྐུ་རྣམས་སེམས་དཔའ་གསུམ་ཡིན་པས།
ལམ་བསྐྱེད་རིམ་གྱི་སྐབས་སུ་སེམས་དཔའ་སུམ་བརྩེགས་བསྒོམ་པས། གཞིའི་སེམས་

230 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཙ
ས་》
དཔའ་གསུམ་གྱི་དྲི་མ་འཁྲུ། རྫོགས་རིམ་པའི་སེམས་དཔའ་གསུམ་འགྲུབ་པའི་དགེ་
མ་དངོས་གའ་གསུམ་འགྲུབ
རྩ་སྨིན་ནས་འབྲས་བུའི་སེམས་དཔའ་གསུམ་དངོས་གནས་ལ་ཐོབ་པར་འགྱུར་རོ། །དེ་
ནས་རིགས་བདག་གིས་རྒྱས་འདེབས་པ་ནི། རང་གི་སྤྱི་བོའི་རྣམ་སྣང་གི་སྤྱི་བོའི་
ཨོཾ་དཀར་པོ་ལས་འོད་ཟེར་དཀར་པོ་དཔག་ཏུ་མེད་སྤྲོས་ཕྱོགས་བཅུའི་སངས་རྒྱས་ཐམས་
ཅད་ཀྱི་སྐུའི་བྱིན་བརླབས་ཐམས་ཅད་རྣམ་སྣང་གི་རྣམ་པར་སྤྱན་དྲངས། དེ་ཐམས་ཅད་
གཅིག་ལ་གཅིག་ཐིམ་ནས་རང་གི་སྤྱི་བོར་སླེ བས་པ་ན་བྱང་ཆུབ་ཀྱི་སེམས་དཀར་པོའི་
ངོ་བོར་ཞུ་ནས་རང་དང་ལུས་དཀྱིལ་གྱི་ལྷ་ཐམས་ཅད་ཀྱི་སྤྱི་བོ་ནས་ཐིམ་པས་ལུས་ཐམས་
ཅད་གང་ལུས་ཀྱི་སྒྲིབ་པ་ཐམས་ཅད་སྦྱངས་བདེ་བ་ཆེན་པོ་སྐྱེས་བདེ་བས་སྟོང་བ་ངེས་
པའི་བདེ་སྟོང་དབྱེར་མེད་ཀྱི་ས་ཐོབ། བྱང་སེམས་ལྷག་མ་ཡར་ལུད་པ་ལས། རལ་
པའི་ཐོར་ཅོག་དང་གོ་ས་གཅིག་ཏུ་རྡོ་རྗེ་འཆང་ཡབ་ཡུམ་དུ་གྱུར་པ་ནི་ལུས་རྒྱས་པར་
བྱེད་པ་ཡིན་ལ། ལུས་རྒྱས་པའི་བྱེད་ལས་ལ་རིགས་བདག་གིས་རྒྱས་འདེབས་པ་དེ།
བྱུང་བ་ཡིན་གསུང་། ཡང་མགྲིན་པའི་འོད་དཔག་མེད་ཀྱི་མགྲིན་པའི་ཨཱལས་འོད་
ཟེར་དམར་པོ་འཕྲོས་ནས་གསུང་རྡོ་རྗེ་ཐམས་ཅད་འོད་དཔག་མེད་ཀྱི་རྣམ་པར་སྤྱན་དྲངས།
མགྲིན་པ་ནས་ཐིམ། ངག་གི་དྲི་མ་སྦྱངས། ཡེ་ཤེས་ཀྱི་ས་ཐོབ། ཡར་ལུད་པ་ལས།
རྡོར་སེམས་ཀྱི་ཐུགས་ཀར་ཟླ་བའི་གདན་ལ་ཧཱུྃ་ཡིག་དཀར་པོར་གྱུར་པ་ནི་ངག་རྒྱས་
པར་བྱེད་པ་ཡིན་ལ། དེའི་བྱེད་ལས་ལ་དེ་བྱུང་བ་ཡིན། ཡང་སྙིང་གའི་མི་བསྐྱོད་
པའི་ཐུགས་ཀའི་ཧཱུཾ་ལས་འོད་ཟེར་སྔོན་པོ་འཕྲོས་ཐུགས་ཀྱི་བྱིན་རླབས་ཐམས་ཅད་མི་
བསྐྱོད་པའི་རྣམ་པར་སྤྱན་དྲངས། རང་དང་ལྷ་རྣམས་ཀྱི་ཐུགས་ཀ་ནས་ཞུགས་སེམས་
ཀྱི་དྲི་མ་སྦྱངས་ཡེ་ཤེས་ཀྱི་ས་ཐོབ། ཡར་ལུད་པ་ལས། རྡོར་སེམས་ཀྱི་ཐུགས་ཀའི་
ཟླ་བའི་སྟེང་དུ་ཧཱུྃ་ཡིག་དཀར་པོ་ཞིག་ཏུ་གྱུར་པ་ནི། སེམས་རྒྱས་པར་བྱེད་པ་ཡིན་
ལ༑ དེའི་བྱེད་ལོས་ལ་དེ་བྱུང་བ་ཡིན་གསུང་། ཡང་ཡེ་ཤེས་སེམས་དཔའི་ཐུགས་

དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། _ 231
ཀ་ནས་འོད་ཟེར་འཕྲོས་ཕྱོགས་བཅུའི་སངས་རྒྱས་ཐམས་ཅད་དྲུག་པ་རྡོ་རྗེ་འཆང་ཆེན་
པོའི་རྣམ་པར་སྤྱན་དྲངས། རང་དང་ལྷ་རྣམས་ཀྱི་སྤྱི་བོ་ནས་ཞུགས། ལུས་ངག་ཡིད་
གསུམ་ཐུན་མོང་གི་དྲི་མ་སྦྱངས། ཡེ་ཤེས་ཀྱི་ས་ཐོབ། ཡར་ལུད་པ་ལས། ཧཱུྃ་
ཡིག་གི་མཐར་ཡི་གེ་བརྒྱ་པའི་སྔགས་ཀྱིས་བསྐོར་བར་གྱུར་པ་ནི། ལུས་ངག་ཡིད་
གསུམ་རྒྱས་པར་བྱེད་པ་ཡིན་ལ། དེའི་བྱེད་ལས་ལ་ཡིག་བརྒྱ་འགོད་པ་དེ་བྱུང་བ་
ཡིན་པས་འདིར་དམིགས་རིམ་འདི་ལྟ་བུས་ཡིག་བརྒྱ་བཏོན་པ་ནི་ཐུན་མཚམས་སུ་འདོན་
པ་ལས་ཕན་ཡོན་ལྷག་པར་ཆེ་བ་ཡིན། མདོར་ན་རི གས་བདག་གིས་རྒྱས་འདེབས་
པ་ནི་ལྷའི་རིགས་གང་ཡིན་ཤེས་པའི་ཕྱིར་དང་གཙོ་བོ་ནི་ལྷ་རྣམས་ཚིམས་པར་བྱ་བའི་
ཕྱིར་ཡིན་ནོ། །དེ་ལྟར་ལུས་ལ་ལྷ་འགོད་པ་ནས་སེམས་དཔའ་སུམ་བརྩེགས་ཀྱི་བར་
མངལ་གྱི་སྐབས་དང་སྦྱར་ལ། རིགས་བདག་གིས་རྒྱས་འདེབས་པ་ནས་མངལ་ནས་
ཕྱིར་བཙས་པ་དང་ཆོས་མཐུན་སྦྱོར་བ་རྗེ་ཡབ་སྲས་ཀྱི་ལུགས་ཡིན་ལ། བུ་སྟོན་རིན་
པོ་ཆེ་སེམས་དཔའ་སུམ་བརྩེགས་ནས་བཙས་པ་དང་སྦྱོར། རྗེ་རེད་མདའ་པ་སྐུ་གསུང་
ཐུགས་བྱིན་རླབས་ནས་སྦྱོར་བར་འདུག་གསུང༌། དེ་ཡན་གྱིས་འགལ་རྐྱེན་དང་བྲལ་
ཞིང་མཐུན་རྐྱེན་ཚང་བས། གང་དུ་འཚང་རྒྱ་བའི་གནས་སུ། ཇི་ལྟར་འཚང་རྒྱ་ཚུལ་
སྐུ་གསུམ་ལམ་འཁྱེར་གཞི་ལམ་འབྲས་གསུམ་དང་སྦྱར་བའི་གནད་རྣམས་སོང་ནས།
འདི་ནས་མར་གཞི་དང་མི་སྦྱོར་བར་འབྲས་བུའི་སྐབས་ཁོ་ན་དང་སྦྱོར་བ་ཡིན་ལ། དེ་
ལྟ་བུའི་སྐུ་གསུམ་གྱི་གོ་འཕང་ཡང་འདོད་ཆགས་ཀྱི་ཆོས་ཀྱིས་འཐོབ་པར་བསྟན་པའི་
ཕྱིར། སྔོན་བྱུང་ལ་རྡོ་རྗེ་འཆང་གིས་གཟུངས་དཀྱིལ་སྐབས་རིག་མ་དགུ་སྤྲུལ་ནས།
དེ་དང་སྙོམས་པར་ཞུགས་ནས་རྟེན་བརྟེན་པའི་དཀྱིལ་འཁོར་སྤྲུལ་ནས་སེམས་ཅན་གྱི་
དོན་མཛད་པ་ལྟར་རིག་མ་འདུ་བྱ་བ་ལ། དངོས་ཀྱི་ཕྱག་རྒྱ་བསྟེན་པ་ཡིན་ན་ཡུལ་
རྟེན་གཉིས་ཀ་མཚན་ཉིད་དང་ལྡན་པ་དབང་པོ་གཉིས་སྦྱོར་གྱི་འདོད་ཆགས་འདོད་ཆགས་

232 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཙ》
རང་དགའ་བར་མི་འགྱུར་ཞིང་ཐབས་མཁས་པས་མྱུར་ལམ་ཟབ་མོར་བསྒྱུར་ནུས་པའི་
གདེང་དང་ལྡན་པ་དགོས་ལ། དེ་ལྟ་བུ་འོང་བ་ལ་དང་པོ་ནས་ཡིད་ངོའི་ལྷ་མོ་ལ་བལྟ་
བ་དང་རྒོད་པ་དང་ལག་བཅངས་ཀྱི་བདེ་བ་ལམ་དུ་བྱེད་ནུས་པ་དང་། ཡིད་ངོའི་ལྷ་
རང་དང་ཡིད་ངོའི་ཕྱག་རྒྱ་མ་གཉིས་ཀ་ལ་གསལ་སྣང་དང་ང་རྒྱལ་བརྟན་པ། དེ་དང་
ཡིད་ངོར་སྙོམས་པར་ཞུགས་པས་ཁམས་ཞུ་བ་ཕྱིར་མི་འཕོ་བར་ཡུན་རིང་དུ་ནོར་བུའི་
རྩེར་འཛིན་ནུས་པ་དང་། སོ་སྐྱེ་ལ་དབང་ཤེས་ཀྱིས་སྟོང་ཉིད་རྟོགས་པ་མི་འོང་བས།
དེའི་དུས་སུ་སྐྱེས་པའི་ཡིད་ཤེས་བདེ་བ་ཆེན་པོར་སྐྱེས་པ་དེས་སྔར་ནས་ངེས་ཟིན་པའི་
ལྟ་བ་མཐའ་གཉིས་སུ་མ་ལྷུང་བ་ངེས་ཤེས་ཀྱི་ཡུལ་དུ་བྱས་ནས་སྐྱོང་ཤེས་པ་དགོས་ཀྱི།
དེ་ལྟ་མིན་པར་སྔགས་ལ་མོས་བློ་ཙམ་གྱིས་དབང་པོ་གཉིས་སྦྱོར་ལ་དགའ་ཞིང་མི་གནོད་
པ་སྐད་དུ་སྨྲ་བ་ནི་དུག་འཇོམས་པའི་རིག་སྔགས་ལ་ནུས་པ་མ་ཐོན་པར་བཙན་དུག་བསམ་
བཞིན་ཟོས་ན་འཆི་བ་ལྟར་ངེས་པར་དམྱལ་བར་ལྟུང་བར་སྡོམ་འབྱུང་ལས་གསུངས་
པས་བློ་དང་ལྡན་པ་རྣམས་གནས་འདི་ལ་གཟབ་དགོས་སོ། །ཕྱག་རྒྱ་བསྟེན་ཚུལ་ཚུལ་
དང་མཐུན་པ་ཞིག་གིས་དབང་པོ་གཉིས་སྦྱར་བའི་ཁམས་དཀར་དམར་གྱི་འཕྲོ་འདུ་ལ་
བརྟེན་ནས་སྟོང་པ་གསུམ་རིམ་གྱིས་ཐིམ་པའི་ཐམས་ཅད་སྟོང་པ་འོད་གསལ་གྱི་ཡེ་
ཤེས་མེད་པར་ཤེས་སྒྲིབ་ཕྲ་མོ་ལྷག་མ་མ་ལུས་པར་སྤོང་མི་ནུས་པའི་གནད་ཁྱད་པར་
ཅན་ཡོད་པས། ཕར་ཕྱིན་ཐེག་པའི་རང་ལམ་གྱིས་ས་བཅུ་པའི་བར་བསྒྲོད་པའི་བྱང་
སེམས་རྣམས་ཀྱང་མཐར་ངེས་པར་སྔགས་ལ་འཇུག་དགོས་པ་ཡིན་ལ། སོ་སྐྱེའི་ས་
ནས་ཚེ་དེ་ལ་ཟུང་འཇུག་མངོན་དུ་བྱེད་པ་རྣམས་ཀྱིས་ལམ་གྱི་སྲོག་ཀྱང་འདི་ཡིན་པས།
སྒྲ་མ་དག་ནི་ཐམས་ཅད་ལས། །བུད་མེད་སྒྱུ་མ་ཁྱད་པར་འཕགས་ཞེས་སོགས་སྔགས་
བླ་མེད་ནས་འདི་ལ་བསྔགས་བརྗོད་རྒྱ་ཆེར་མཛད་པ་ཡིན་པས་འདི་ལྟ་བུ་ལ་མི་མོས་
པར་མི་བྱ་བར་ནུས་པ་ཅི་ཡོད་ཀྱིས་བདེ་བ་ལམ་དུ་བྱེད་ཐབས་ལ་བརྩོན་པར་བྱའོ། །དེ་

《ཙ》 _ _ དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 233
ལྟར་ན་ཡིད་ངོའི་ཕྱག་རྒྱ་ལ་ཡེ་ཤེས་ཀྱི་ཕྱག་རྒྱ་དང་། ལས་ཀྱིས་འཕངས་པའི་སྐྲ་དང་
ནུ་མར་ལྡན་པ་ལ་ལས་ཀྱི་ཕྱག་རྒྱར་བཞག་པ་དང་། འཁྱུད་པ་སོགས་ཀྱི་ལས་དངོས་
སུ་བྱེད་ནུས་པ་ལ་ལས་རྒྱར་བཞག་པའི་ཚུལ་གཉིས་ཡོད་ལ། འདིར་དངོས་ཀྱི་རིག་
མ་ཡིན་ན་སྒྲུབ་པ་པོ་མི་བསྐྱོད་པའི་རིགས་ཀྱི་རིགས་ངན་གདོལ་པའི་བུ་མོ་མཚན་ཉིད་
དང་ལྡན་པ་བསངས་སྦྱངས་རེག་བྱ་རྡོ་རྗེ་མར་བསྐྱེད་ནས་ལུས་ལ་ལྷ་སྒྲུབ་ཐབས་ནས་
འབྱུང་བ་ལྟར་འགོད་ཅིང་སྙོམས་པར་འཇུག་པ་ཡིན་ལ། ད་ལྟར་རང་ཅག་ཡེ་རྒྱ་ལ་
བརྟེན་དགོས་པས་རང་གི་སྙིང་ཁ་ནས་དེ་ལྟ་བུའི་རིག་མ་ཡིད་ཀྱིས་ཕྱུང་ནས་རེག་བྱ་
རྡོ་རྗེ་མར་བསྐྱེད་ནས་ལུས་ཀྱི་གནས་སོ་སོར་ལྷ་རྣམས་སྒྲུབ་ཐབས་ལྟར་འགོད་ལ། ཁྲོ་
མོ་རྣམས་ཀྱི་སྐུ་མདོག་སོགས་ནི་རོ་ལངས་མ་གཤིན་རྗེ་གཤེད་དང་འདྲ་བ་ནས། ས་
འཛིན་ལྷ་མོ་གནོད་མཛེས་དང་འདྲ་བའི་བར་རོ། ། ལྷ་མོ་དངོས་ཡིན་ན་ལུས་ཀྱི་ལྷ་
དེ་རྣམས་ལུས་དཀྱིལ་དུ་འགྱུར་ཡང་། འདིར་ཡིད་ངོ་ཙམ་ཡིན་གྱི་ལྷ་དེ་དག་གི་སྒྲུབ་
གཞི་དངོས་གནས་ལ་མེད་པས་ལུས་དཀྱིལ་མིན་ནོ། །དེ་ནས་རང་དང་ལྷ་མོ་གཉིས་
ཀ་ལ་གསལ་སྣང་དང་ང་རྒྱལ་བརྟན་པོའི་ངང་ནས་རང་གི་གསང་གནས་སྟོང་པར་བསམ།
དེའི་ངང་ནས་དཔེར་ན་རྒྱུ་མ་ལྟ་བུའི་ནང་དུ་རྡོ་རྗེ་བཅུག་ན་ཕྱི་དབྱིབས་མི་འདོར་ཞིང་
ནང་གི་རྡོ་རྗེ་གསལ་བར་མཐོང་བ་བཞིན་ཕྱི་རྟགས་ཀྱི་རྡོ་རྗེ་ལ་ནང་རྡོ་རྗེ་རྩེ་ལྔ་པ་སྔོན་
པོ་ཕྱེད་པ་རྭ་དབུས་མའི་ཁོང་གསེང་དུ་ཡོད་པའི་བུག་པའི་ནང་དུ་ཨོཾ་དཀར་པོ་མགོ་
ཕྱི་ནང་གང་དུ་བསྟན་ཀྱང་འདྲ་ཞིང་བུག་པའི་རྩེར་ཕཊ་ཡིག་སེར་པོ་མགོ་ནང་བསྟན་
དང༌། ཡུམ་གྱི་པདྨ་ཡང་ཕྱི་དབྱིབས་སྐྱེ་གནས་ལ་ནང་དབྱིབས་པདྨ་དམར་པོ་འདབ་
མ་བརྒྱད་པའི་ཟེའུ་འབྲུ་ལ་ཨཱས་མཚན་ཞིང་ཟེའུ་འབྲུའི་བུ་ག་ཕཊ་ཡིག་གིས་བཀག་
པའི་རྡོ་རྗེ་དང་པདྨའི་ནང་འོད་ཟེར་རྣམ་པ་ལྔས་གང་བར་བསམ་ལ། རང་ཉིད་རིན་
འབྱུང་གི་རྣམ་པ་དང་ང་རྒྱལ་གཉིས་ཀར་འཕོས་ནས་ཕན་ཚུན་འོ་བྱེད་པ་སོགས་རྗེས་

234 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཙ》
ཆགས་ཀྱི་ང་རྒྱལ་དང༌། དེ་ནས་རྡོ་རྗེ་འཆང་དུ་ང་རྒྱལ་འཕོས་ནས་འདུ་ཤེས་གསུམ་
དང་ལྡན་པས་ཧཱུྃ་ཞེས་བརྗོད་ཅིང་། རྡོ་རྗེ་དང་པདྨ་བྱེད་བཅིངས་ཤིན་ཏུ་དམ་པ་རླུང་
ཕྲ་མོ་ཙམ་ཡང་མི་ཐར་བའི་མུ་ནས་རྡོ་རྗེ་དང་པདྨ་ཡང་དག་པར་བསྲུབས་པས་བྱང་སེམས་
སྤྱི་བོ་ནས་མགྲིན་པ་དང༌། མགྲིན་པ་ནས་སྙིང་ཁ་དང་། ལྟེ་བ་དང་། གསང་གནས་
དང་ནོར་བུའི་རྩེར་སླེབས་ན་ལྷན་སྐྱེས་ཀྱི་བདེ་བ་སྐྱེ་བས་དེའི་ཚེ། ལུས་དཀྱིལ་གྱི་
ལྷ་ཡབ་ཡུམ་ཞལ་སྦྱོར་རྣམས་ཀྱི་སྦྱོར་མཚམས་དང༌། རྐྱང་པ་རྣམས་ཀྱི་སྐུ་སྨད་ནས་
བྱང་སེམས་དངུལ་ཆུའི་ཐིག་པ་ལྟར་བབས་པ་རྣམས་ཕཊ་ཡིག་གིས་ཅུང་ཟད་ཀྱང་ཕྱིར་
མི་འཕོ་བར་བཟུང་ནས་མཆོག་ཏུ་དགའ་བ་ལྷན་སྐྱེས་ཀྱི་བདེ་བ་ཆེན་པོ་སྐྱེས། དེས་
སྟོང་ཉིད་འཛིན་སྟངས་ཀྱི་ཡུལ་དུ་བྱས་ནས་ཡུན་རིང་དུ་སྐྱོང་དགོས་ཏེ་འདི་ནི་བསྐྱེད་
རིམ་གྱི་ལམ་གྱི་སྲོག་དམ་པ་རྟེན་བརྟེན་པ་ཐམས་ཅད་བདེ་སྟོང་དབྱེར་མེད་ཀྱི་རྣམ་རོལ་
དུ་འཆར་མི་འཆར་ཐམས་ཅད་འདི་ལ་རག་ལས་པས། འདི་འདྲའི་གནད་འགག་མི་
ཤེས་ན་ཆོ་ག་བྱང་བ་ཙམ་གྱིས་གསང་འདུས་ཤེས་པར་མི་འཇོག་གོ །ལས་དང་པོ་བ་
རྣམས་བྱང་སེམས་ལུས་ཀྱི་སྟོད་ནས་གྱེན་དུ་བཟློག་ཐབས་ལ་མ་འབད་ན་ནོར་བུར་བབས་
ནས་གྱེན་དུ་བཟློག་མི་ནུས་པར་ངེས་པར་ཕྱིར་འཆོར་ལ་དེ་ཤོར་ན་བདེ་བའི་རྟེན་ཉམས་
པས། ལུས་ཀྱི་མཐོ་ས་ནས་ཡང་ཕྱིར་བཟློག་ཅིང་རིམ་གྱི་རིམ་གྱིས་གོམས་པར་བྱའོ།།
དེ་ནས་དོན་གྲུབ་དུ་ང་རྒྱལ་འཕོས་ནས་ཕཊ་ཞེས་བརྗོད་ཅིང་། ཕཊ་ཡིག་ཅུང་ཟད་བྱེ་
བའི་བར་ནས་བྱང་སེམས་ཅུང་ཟད་ཡུམ་གྱི་པདྨར་བྱུང་བའི་རྡུལ་ཕྲ་རབ་ཐམས་ཅད་གསང་
བ་འདུས་པ་ལྷ་སོ་གཉིས་ཀྱི་རྣམ་པར་གྱུར་པ་རྣམས་ཀྱི་ཕྱོགས་བཅུའི་སངས་རྒྱས་བྱང་
སེམས་ཐམས་ཅད་ལྷ་སོ་གཉིས་ཀྱི་རྣམ་པར་སྤྱན་དྲངས་ལ། དེ་ཡང་ཡབ་རྣམས་ཀྱིས་
ཡུམ་དང་ཡུམ་རྣམས་ཀྱིས་ཡ་བ་སྤྱན་དྲངས་པ་དང་སྙོམས་པར་ཞུགས་ནས་བདེ་སྟོང་
སྦྱོར་བའི་ཡེ་ཤེས་ཀྱི་བདེ་བས་ཚིམ་པར་བསམ། སླར་ཡང་ཕཊ་གཅིག་བརྗོ ད་ནས་

《ཙ》_ _ དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། ___ 235
ལུས་དཀྱིལ་གྱི་ལྷ་རྣམས་ལས་བབས་པའི་བྱང་སེམས་ནོར་བུའི་རྩེ་ནས་ཡུམ་གྱི་པདྨར་
བབས་པའི་ཐིག་ལེ་ཆ་གཅིག་ཡུམ་གྱི་ཐུགས་ཀར་ཧཱུྃ་ལས་གཞལ་ཡས་ཁང་སྣ་ཚོགས་
རྡོ་རྗེ་དང་བཅས་པ་འདི་ལ་ཆོས་འབྱུང་སོགས་མི་དགོས་ལ་གདན་དང་བཅས་པར་གྱུར།
ཐིག་ལེ་ཆ་གཅིག་གདན་དེ་རྣམས་ཀྱི་སྟེང་དུ་ཆ་སོ་གཉིས་སུ་གྱུར་པ་ལས། ལྷ་རང་
རང་གི་ས་བོན་དབུས་དང་གཡས་སུ་ཨོ་ཨཱདང་། གཡོན་དུ་ཧཱུྃ་དང་བཅས་པར་བསམ།
གཡས་གཡོན་ནི་ལྷ་རང་རང་གི་ཞལ་བལྟ་ཕྱོགས་དང་མཚུངས་ལ་གཞལ་ཡས་ཁང་
1 ，
གི་ཤར་སྒོ་ཚུར་ཡབ་ལ་བསྟན་པ་ཡིན་ནོ། །དེ་རྣམས་ཡོངས་སུ་གྱུར་པ་རིམ་གྱིས་
ཕྱག་མཚན་སོ་གཉིས་སུ་གྱུར། དེ་དག་ལས་རང་འདྲའི་ཕྱག་མཚན་ཕར་སྤྲོས། སངས་
རྒྱས་བྱང་སེམས་ཐམས་ཅད་ཀྱི་བྱིན་རླབས་ཕྱག་མཚན་སོ་སོའི་རྣམ་པར་ཚུར་བསྡུས་
ཐིམ་པ་ལས་ལྷ་སོ་གཉིས་སུ་གྱུར་བའི་རིམ་གྱིས་གསལ་གདབ་ལ་ང་རྒྱལ་བཞག་གོ།
འདིར་ལུས་དཀྱིལ་གྱི་ལྷ་རྣམས་ཞུ་བ་འདྲ་བ་ཞིག་འདུག་ཀྱང་མི་ཞུ་བར་བཞུགས་ནས་
སྦྱོར་མཚམས་དང་སྐུ་སྨད་ནས་བྱང་སེམས་བབས་པ་ཡུམ་གྱི་པདྨར་འབྱིན་ལ། དབང་
དང་བདག་འཇུག་གི་སྐབས་གསང་དབང་གི་དུས་དང་། མདུན་བསྐྱེད་སྒྲུབ་ན་གསང་
བ་སྙོམས་འཇུག་གི་སྐབས་དང་། བདག་བསྐྱེད་རྐྱང་པའི་སྐབས་ཕྱི་དཀྱིལ་གྱི་ལྷ་རྣམས་
ལུས་ལ་སྡུད་པའི་དུས་སུ་ཞུ་བ་ཡིན་གསུངས་སོ། །དེ་ནས་བདག་གིས་ལྷ་རྣམས་
ཕྱུང་ནས་སེམས་ཅན་རྣམས་ཀྱི་ཞེ་སྡང་སོགས་སྦྱངས་བྱ་ཐམས་ཅད་སྦྱང་བར་བྱའོ་སྙམ་
པ་སྤྱི་དང༌། བྱེ་བྲག་ཏུ་ལྷ་དེ་དང་དེ་སྤྲོ་བའི་ཚེ་དེ་དང་དེ་སྦྱང་ལ་དེ་དང་དེ་ལ་འགོད་
པར་བྱའོ། །སྙམ་པའི་འཕེན་པ་ཤུགས་དྲག་ཏུ་གཏོང་དགོས་སོ། །དེ་ལྟར་ན་འཕེན་
པ་དྲག་པོའི་ངང་ནས། ཡུམ་གྱི་ཐུགས་ཀའི་གཞལ་ཡས་ཁང་གི་དབུས་ནས་མི་བསྐྱོད་
པ་ཡུམ་གྱི་པདྨ་དང་རང་གི་རྡོ་རྗེའི་ལམ་ནས་རང་གི་ཐུགས་ཀར་དྲངས། བཛྲ་དྷིཀ་
ཅེས་བརྗོ ད་པ་དང་མཉམ་དུ་ཕྱིར་སྤྲོས་ནས་གཅིག་ལ་གཅིག་སྤྲོས་ནམ་མཁའི་ཁམས་

236 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ཐམས་ཅད་གང་བར་བྱས་སྤྱི་མཛད་ཆོས་འཁོར་བསྐོར་བ་སོགས་མཛད་པ་བཅུ་གཉིས་
མཛད། སྒོས་མཛད་དཀྱིལ་འཁོར་ཡོངས་རྫོགས་ཀྱིས་འདུལ་བ་རྣམས་དཀྱིལ་འཁོར་
དུ་བཅུག་ནས་དབང་བསྐུར་རིམ་གཉིས་ཟབ་མོས་རྒྱུད་སྨིན་ནས་མི་བསྐྱོད་པའི་གོ་འཕང་
ལ་བཀོད། དེ་བཞིན་དུ་ཡབ་ཡུམ་ཟུང་གིས་འདུལ་བ་ལ་སེམས་ཅན་གྱི་གྲངས་དང་
མཉམ་པའི་ཡབ་ཡུམ་ཟུང་སྤྲོས་ནས་དེ་རྣམས་ཀྱི་སྤྱི་བོར་བཞུགས་ཏེ་སྦྱོར་མཚམས་
ནས་བྱང་ཆུབ་ཀྱི་སེམས་དང་། ཡབ་རྐྱང་གིས་འདུལ་བ་ལ་སྐུའི་ཆ་ཐམས་ཅད་ནས་
བདུད་རྩིའི་རྒྱུན་བབས་པས་སྡིག་སྒྲིབ་ཐམས་ཅད་སྦྱང་ནས་མི་བསྐྱོད་པའི་གོ་འཕང་ལ་
བཀོད། ཁྱད་པར་དུ་སེམས་ཅན་རྣམས་ཀྱི་ཞེ་སྡང་སྦྱངས་ནས། མི་བསྐྱོད་པའི་གོ་
འཕང་ལ་བཀོད། སྤྲུལ་པ་རྣམས་གཅིག་ལ་གཅིག་ཐིམ་ནས་རྩ་བའི་མི་བསྐྱོད་པ་གཅིག་
པུར་གྱུར་པ་ལ། རང་བཞིན་གྱི་གནས་ནས་མི་བསྐྱོད་པ་ཡེ་ཤེས་པ་སྤྱན་དྲངས་པ་དང་
དབྱེར་མེད་དུ་འདྲེས། རིགས་བདག་རང་ཆས་སུ་ཡོད་པ་དེ་སྙོམས་པར་ཞུགས་པའི་
བྱང་ཆུབ་སེམས་ཀྱིས་དབང་བསྐུར་རང་གི་མདུན་དུ་འདུག་ནས་ཞེ་སྡང་རྡོ་རྗེ་དེ་ངའོ་
སྙམ་པའི་ང་རྒྱལ་བཞག །དེ་ནས་སྐུ་གཟུགས་ཚང་མ་ཧྲིལ་གྱིས་རང་གི་སྙིང་ཁར་
ཞུགས་པས་སྔར་གྱི་ཟླ་གདན་ཉི་གདན་ལ་ཐིམ་པའི་སྟེང་དུ་རང་ཉིད་སྤྲུལ་སྐུ་རྡོར་སེམས་
དེ་ཞེ་སྡང་རྡོ་རྗེར་གྱུར་པར་བསམ་མོ། །འདིའི་རྡོ་རྗེ་རྩེ་དགུ་པ་ནི་ཡོངས་གྲགས་ལྟར་
མིན་གྱི་རྡོ་རྗེ་ནག་པོ་རྩེ་ལྔ་བ་རྭ་ཅུང་ཟད་གདེངས་པ་ཡིན་ལ་སྟེ ང་འོག་གི་ཕྱོགས་རྭ་
བརྒྱད་དང་དབུས་རྭ་ཡན་མན་གཅིག་དུ་བརྩིས་པའི་རྩེ་དགུ་པ་ཡིན་ནོ། །དེ་ནས་རེག་
བྱ་རྡོ་རྗེ་མ་ཕྱུང་ནས་སྤྱི་མཛད་མི་མཛད་པར་སྒོས་མཛད་རེག་བྱ་ལ་ཞེན་པ་རྣམས་སྦྱོང་
བ་དང་། རྒྱལ་བ་རྣམས་རེག་བྱའི་བདེ་བས་མཆོད་པ་ཡིན་ལ་དེ་བཞིན་གཤེགས་པ་
ལྔ་མ་གཏོགས་པས་སྤྱི་མཛད་མི་མཛད་པ་ནི། འདིའི་སྤྱི་མཛད་སྤྲུལ་སྐུ་གང་ཡིན་
གྱི་མིན་གྱི་སྤྲུལ་སྐུ་ཤཱཀྱ་ཐུབ་པ་ལྟ་བུའི་ཡིན་ལ། མཛད་པ་བཅུ་གཉིས་ལྷ་མོ་དང་སེམས་

《ཙ》 དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 
23
དཔའ་དང་ཁྲོ་བོའི་རྣམ་པས་མི་མཛད་པའི་རྒྱུ་མཚན་གྱིས་ཡིན་ཞེས་རྗེ་ནོར་བཟང་ཞབས་
གསུང་བ་ལྟར་འཐད་དམ་སྙམ་གསུང་ངོ༌། །དེ་ལྟར་ན་གནོད་མཛེས་ཀྱི་བར་སྤྲོས་ནས་
མཛད་པ། དཀྱིལ་འཁོར་ཡོངས་རྫོགས་ཀྱིས་འདུལ་བ་ལ་གཙོ་བོ་འཕོས་ནས། རེག་
བྱ་རྡོ་རྗེ་མ་ནས། གནོད་མཛེས་གཙོ་བོར་འགྲོ་ཚུལ་ཤེས་པར་བྱས་ཏེ། ཡབ་ཡུམ་
ཟུང་དང་། རྐྱང་པས་འདུལ་དུ་སྒོས་མཛད་མཛད་ནས་སྟན་ལ་འཁོད་བས་བར་རྣམས་
སྒྲུབ་ཐབས་རང་ལས་གསལ་བར་འབྱུང་བ་ལྟར་ཡིན་ལ་ཁྲོ་བོ་རྣམས་ཀྱིས་ཞི་དྲག་གཉིས་
གཉིས་མཛད་པས། གནོད་བྱེད་དེ་རྣམས་ཀྱི་སྤྱི་བོར་བཞུགས་ནས་བདུད་རྩིའི་རྒྱུན་
བབས་གདོན་དེ་རྣམས་ཀྱི་གནོད་སེམས་ཞི་ནས་ལྷའི་གོ་འཕང་ལ་བཀོད་པ་ནི་ཞི་བ་དང་།
ཞི་བས་མི་ཐུལ་བ་རྣམས་འོད་ཟེར་མེ་འོད་ལྟ་བུ་འཕྲོས་ནས་བསྲེག་པ་དང་། མཚོན་
ཆ་སྤྲོས་ནས་བཅད་ཅིང་གཏུབ་པ་དང་། ཤ་ཁྲག་གི་རྣམ་པར་ཞལ་དུ་གསོལ་བར་བསམ་
མོ༑ ༑དེ་ནས་གཞལ་ཡས་ཁང་སྤྲོ་བ་ནི་སྒྲུབ་ཐབས་ན་གསལ་བ་བཞིན་ནོ། །དེ་ལྟ་
བུའི་དཀྱིལ་འཁོར་རྒྱལ་མཆོག་གི་ལྷ་ལ་སྒོ་བདུན་དང༌། ཕྱག་རྒྱ་བཞིས་རྒྱས་འདེབས་
ཚང་ལ། ལྷ་ཐམས་ཅད་ཞལ་གསུམ་པ་ཕྱག་དྲུག་པར་ངེས་པ་ནི། རྡོ་རྗེ་ཐལ་མོའི་
ངེས་དོན་ལག་པ་གཡས་པའི་སོར་མོ་ལྔས་རྩ་བའི་རླུང་ལྔ་དང༌། དབང་པོ་ལྔ་མཚོན་
ལ༑ ལག་པ་གཡོན་པའི་སོར་མོ་ལྔས། ཡན་ལག་གི་རླུང་ལྔ་དང༌། ཡུལ་ལྔ་
མཚོན། སོར་མོ་སྙིང་གར་ཕན་ཚུན་བསྣོལ་བས། རྩ་བ་དང་ཡན་ལག་གི་རླུང་དང་།
དབང་པོ་ལྔ་དང་ཡུལ་ལྔས་རྣམ་ཤེས་ཀྱི་རྟེན་བྱེད་པའི་ནུས་པ་སྙིང་ཁའི་མི་ཤིགས་པའི་
ཐིག་ལེ་ལ་ཐིམ་པའི་དཔེ་དང་དོན་གྱི་འོད་གསལ་མཚོན་ལ། ཡང་ལག་པ་གཡས་
པས་དག་པའི་སྒྱུ་མའི་སྐུ་མཚོན་གཡོན་པས་དོན་གྱི་འོད་གསལ་མཚོན། ཕན་ཚུན་
བསྣོལ་བས་སྐུ་ཐུགས་སུ་དངོས་པོ་གཅིག་པའི་ཟུང་འཇུག་མཚོན་ལ། གཡས་ཞལ་
གྱིས་བདེ་བ་ཆེན་པོ་དང་སྒྲ་མའི་སྐུ་མཚོན། གཡོན་ཞལ་གྱིས་ཤེས་རབ་སྟོང་པ་ཉིད་

238 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཙ》
དང་དོན་གྱི་འོད་གསལ་མཚོན་ལ། དབུས་ཞལ་གྱིས་བདེ་སྟོང་དབྱེར་མེད་པ་དང་ཟུང་
འཇུག་མཚོན་པས་ཞལ་གསུམ་པར་ངེས་པ་ཡིན་ལ། གཡས་ཀྱི་ཕྱག་གསུམ་གྱིས་
ལུགས་འབྱུང་གི་སྣང་བ་གསུམ་དང་གཡོན་གྱི་ཕྱག་གསུམ་གྱིས་ལུགས་ལྡོག་གི་སྣང་
བ་གསུམ་མཚོན་པའི་ཕྱིར་ཕྱག་དྲུག་པར་ངེས་པ་ཡིན་ནོ། །ལྷ་སོ་གཉིས་སུ་བྱེད་པ་
ནི༑ རྩ་རྒྱུད་ལས་གསལ་བར་མ་བཤད་ཀྱང་། བཤད་རྒྱུད་རྡོ་རྗེ་ཕྲེང་བ་ལས་ལུས་
དཀྱིལ་ལ་ལྷ་ཉེར་བདུན་འགོད་པར་དངོས་སུ་གསུངས་པའི་ཤུགས་ལ་རྡོ་རྗེ་མ་ལྔ་འགོད་
པར་བསྟན་པས། ཕྱུང་བའི་དཀྱིལ་འཁོར་ལ་ཡང་ལྷ་སོ་གཉིས་འགོད་པ་ཡིན་ནོ། །འདི་
སྒྲུབ་པའི་རྟགས་སྦྱོར་འགོད་ཚུལ་ལ་མི་མཐུན་པ་འགའ་ཞིག་ཡོད་དོ། །དཀྱིལ་འཁོར་
རྒྱལ་མཆོག་ནི་སངས་རྒྱས་ཀྱི་སྐུའི་མཛད་པ་དང་ཆོས་མཐུན་པ་ཡིན་ནོ། །དེ་ལྟར་
དཀྱིལ་འཁོར་རྒྱལ་མཆོག་གི་ལྷ་རྣམས་སྤྲོ་བསྡུ་བྱས་ཚར་ནས་གསལ་སྣང་དང་ང་རྒྱལ་
ལ་བསླབ་ཚུལ་ནི། སྒྲུབ་ཐབས་ཀྱི་འགོ་ནས་འདིའི་བར་སྔ་མ་སྔ་མ་མ་གསལ་བར་
དུ་ཕྱི་མ་ཕྱི་མ་མི་བསྒོམ་ལ། ཕྱི་མ་གསལ་བའི་ཚེ་སྔ་མ་མ་བརྗེད་པ་དེ་དང་དེ་དངོས་
ཡིན་སྙམ་པ་རེ་བྱས་ནས་འདིར་སླེབས་པ་ན་དང་པོ་ནས་རྟེན་བརྟེན་པ་ཡོངས་རྫོགས་
གསལ་ཐུབ་ན་ཤིན་ཏུ་ལེགས་ཀྱང་། དེ་དཀའ་བས་དང་པོར་གཙོ་བོ་ཞལ་གཅིག་ཕྱག་
གཉིས་ལྟ་བུ་ལ་གྲངས་ཁ་དོག་དབྱིབས་ཆེ་ཆུང་གི་ཚད་བཞུགས་ཚུལ་ངེས་པ་ཅན་ལ་
གསལ་སྣང་འདོན་དེ་ལ་གསལ་སྣང་ཐོབ་པ་ན་ཞལ་ཕྱག་ཡོངས་རྫོགས་དང་། དེ་ལ་
ཐོན་པ་ན་ཡུམ་དང༌། དེ་བཞིན་དུ་གཤེགས་པ་ལྔ་ཡུམ་བཞི། རྡོ་རྗེ་མ་བཞི་སེམས་
དཔའ་བརྒྱད་ཁྲོ་བོ་བཅུའི་བར་སྔ་མ་ལ་གསལ་སྣང་ཐོན་པ་ན་སྔ་མ་མ་དོར་བར་ཕྱི་མ་
རེ་བསྣོན་ཅིང་གཙོ་འཁོར་ཐམས་ཅད་དུས་གཅིག་ཏུ་གསལ་བ་ལ་བསླབ། དེ་ནས་གཞལ་
ཡས་ཁང་གདན་ཆོས་འབྱུང་ནས་མེ་རིའི་བར་ལ་གསལ་སྣང་འདོན། དེ་བརྟན་པ་
ན་ལུས་དཀྱིལ་གྱི་ལྷ་རྣམས་དང་བཅས་པ་དུས་གཅིག་ཏུ་གསལ་བ་ཐུན་རེའི་བར་དུ་བྱིང་

《ཙ》 དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 239
རྒོད་ཀྱིས་བར་མ་བཅད་པར་གནས་ཐུབ་ན་རགས་པ་མཐར་ཕྱིན་པ་ཡིན་ལ། དེ་ལྟར་
རྒྱ་ཆེ་བ་ལྷའི་འཁོར་ལོ་བསྒོམ་པའི་ཚེ་ཡང་དམིགས་པ་ལྷ་སྐུ་ལ་དམིགས་ནས་རྣམ་
པ་རང་བཞིན་མེད་པའི་རྒྱུན་སྐྱོང་བའི་ཟབ་གསལ་གཉིས་མེད་དང་། དེ་ཡང་གཙོ་
འཁོར་དང་རྟེན་བརྟེན་པ་ཐམས་ཅད་ཡེ་ཤེས་གཅིག་གི་གཟུང་རྣམ་ཉིད་ལྷ་སོ་སོར་ཤར་
བ་ཡིན་པས་རྒྱུད་གཅིག་ཏུ་མོས་པ་གལ་ཤིན་ཏུ་ཆེ་བ་ཡིན་ནོ། །དེ་ནི་ཕྲ་མོ་བསྒོམ་
པ་ཡིན་ལ། རགས་པ་ལ་བསླབ་པའི་ཚེ་ཡང་བྱིང་བ་ཤས་ཆེ་ན་ཕྱག་མཚན་དང་། རྒོད་
པ་ཆེ་ན་ཐིག་ལེ་ལ་དམིགས་ན་བྱིང་རྒོད་གཅོད་སླ་བ་ཡིན་ཞིང་ཕྲ་མོ་རང་ལ་བསྒྲིལ་
བའི་ཚེ། སྟེང་གི་སྣ་རྩེ་ཡོངས་གྲགས་སམ། སྨིན་དབུས་སུ་རྩ་ཨ་བ་དྷུ་ཏིའི་ཡར་
སྣེ་ཡོད་པས། དེའི་ནང་དུ་ཉི་གདན་སྲན་མ་ཕྱེད་གཤག་ཙམ་གྱི་སྟེང་དུ། རང་གི་
སྙིང་གའི་ཏིང་ངེ་འཛིན་སེམས་དཔའ་ལས་རྡོ་རྗེ་སྔོན་པོ་རྩེ་ལྔ་པ་ཉུངས་ཀར་རམ། དེ་
མི་གསལ་ན་ནས་འབྲིང་པོའི་ཚད་ཙམ་པ་ངོ་བོ་ལྷག་པའི་ལྷ། རྣམ་པ་རྡོ་རྗེ་སྔོན་པོ་
འོད་གསལ་ཞིང་འཚེར་བ་ཞིག་སྤྲོས་པ་དེ་ལ་རང་གི་སེམས་ཞུགས་བ་བཞིན་བྱས་ནས་
བྱིང་རྒོད་ཕྲ་མོས་ཀྱང་བར་མ་ཆོད་པར་བྱས་ལ་བསྒོམ་པས་རེག་མཐོང་གི་མཚན་མ་
བརྟན་པོ་རྙེད་པ་རྒྱུན་བསྐྱངས་པས་ལུས་སེམས་ཤིན་སྦྱངས་ཀྱི་དགའ་བདེ་ཁྱད་པར་ཅན་
གྱི་ཞི་གནས་འགྲུབ་པར་འགྱུར་ལ། དེ་ནས་རྡོ་རྗེ་དེ་ལས་རྡོ་རྗེ་གཉིས་དང་བཞི་དང༌།
བརྒྱད་དང་བཅུ་དྲུག་དང༌། སོ་གཉིས་དང༌། རེ་བཞི་དང་། བརྒྱ་ཉེར་བརྒྱད་ལ་
སོགས་པ་མཐར་ནམ་མཁའ་གང་བར་སྤྲོ་ཞིང་། སྡུད་པའི་ཚེ་རྗེས་ལ་གང་སྤྲོས་པ་
དེ་དེའི་སྔོན་མ་ལ་གོ་རིམ་མ་ནོར་བར་བསྡུས་ནས་མཐར་རྩ་བའི་རྡོ་རྗེ་གཅིག་པུ་ལ་
བསྡུས་ནས་སེམས་བཟུང༌། དེ་ནས་རྡོ་རྗེ་ལྟར་ལྷའི་སྐུ་ཡང་སྤྲོ་ཞིང་སྡུད་ཅིང་ཐུན་
འཇོག་པ་ན་རྡོ་རྗེ་སྙིང་གའི་ཧཱུྃ་ཡིག་ལ་སྡུད། དེ་ནས་རང་དང་ཡུམ་གྱི་གསང་གནས་
སྤྱད་པའི་རྡོ་རྗེའི་རྭ་དབུས་མའི་སྣེའི་ཕཊ་ཡིག་ཉི་གདན་སྲན་མ་ཕྱེད་གཤག་ཙམ་གྱི་སྟེང་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
240 《ཙ》
དུ་སྙིང་གའི་ཧཱུྃ་ཡིག་ལས་ཐིག་ལེ་སྔོན་པོ་དང་ཡུམ་གྱི་ཐུགས་ཀ་ནས་ཀྱང་དེ་ལྟ་བུ་ཞིག་
བྱུང་བ་འདྲེས་ནས་ཚད་ཡུངས་འབྲུ་ཙམ་ངོ་བོ་ལྷ་རྣམ་པ་ཐིག་ལེ་འོད་འཚེར་བ་ལ་སེམས་
ཞུགས་པ་བཞིན་བྱས་ནས་བསྒོམ་པས་བརྟན་པ་ན། དེའི་ནང་དུ་རྟེན་བརྟེན་པའི་དཀྱིལ་
འཁོར་ཡོངས་རྫོགས་ཐིག་ལེ་ཆེ་རུ་མ་སོང་དཀྱིལ་འཁོར་ཆུང་དུ་མ་སོང་བར་གསལ་
སྣང་འདོན་པ་བུའི་ཚུལ་དང༌། དེ་བརྟན་པ་ན་། དེའི་གཙོ་བོའི་ཡང་གསང་བའི་སྣ་
རྩེའི་ཐིག་ལེའི་ནང་དུ་རྟེན་བརྟེན་པའི་དཀྱིལ་འཁོར་གསལ་བར་བསྒོམ་པ་ཚ་བོའི་ཚུལ་
དུ་བསྒོམ་པ་ཡིན་པས་འདིའི་སྐབས་སུ་གང་ཟག་དབང་པོ་རྣོ་བ་འགའ་ཞིག་ལ་ཁམས་
དཀར་དམར་ཞུ་བ་དེ་ལ་བརྟེན་པའི་ལྷན་སྐྱེས་ཀྱི་བདེ་བ་མཚན་ཉིད་པ་སྐྱེ་བ་ཡོད་ལ།
དེ་ལྟ་བུ་བྱུང་ན་ལམ་བསྐྱེད་རིམ་པ་ཡིན་ཡང་རྟོགས་པ་རྫོགས་རིམ་པར་འཇོག་པ་ཡིན་
གསུང་ངོ༌། །དེ་ལྟ་བུའི་སྤྲོ་བསྡུ་ལ་བརྟན་པ་ཐོབ་ནས་བསྐྱེད་རིམ་ཕྲ་མོ་མཐར་ཕྱིན་
པ་ཡིན་པས་དེ་ནས་ཞི་རྒྱས་དབང་དྲག་གི་ལས་རབ་འབྱམས་སྒྲུབ་པ་ལ་ཚེགས་མེད་
དོ༑ ༑ ཕྲ་ཐིག་བསྒོམ་པ་ནི་སངས་རྒྱས་ནང་དུ་ཡང་དག་འཇོག་གི་ཏིང་ངེ་འཛིན་བསྒོམ་
པ་ཐུགས་ཀྱི་མཛད་པ་དང་མཚུངས་པ་ཡིན་ནོ། །དེ་ནས་བཟླས་པ་བྱ་བ་ལ་ཕྲེང་བའི་
རྒྱ་དང་གྲངས་སོགས་ཤེས་པར་བྱས་ལ། རྩ་སྔགས་སམ་ཕྲེང་སྔགས་བཟླ་བའི་ཚེ་ནམ་
མཁའ་ནས་སྔགས་ཕྲེང་བྱུང་བ་ཞི་ཞིང་ལྷོད་པ་རང་གི་ཞལ་ནས་སྐུའི་དབྱིབས་བརྒྱུད་
ནས་རྡོ་རྗེའི་ལམ་ནས་ཡུམ་གྱི་གསང་གནས་དང༌། ཡུམ་གྱི་ཞལ་ནས་རང་གི་ཞལ་
དུ་འཁོར་བར་བསམ་ལ་བཟླ་བ་ནི་ཁྱོགས་ཀྱི་བཟླས་པ་དང༌། དང་པོར་ཡུམ་གྱི་ཞལ་
ནས་ཞུགས་པདྨ་ནས་རང་གི་རྡོ་རྗེའི་ལམ་ནས་བརྒྱུད་རང་གི་ཞལ་ནས་ཡུམ་གྱི་ཞལ་
དུ་ཞུགས་ཏེ་དྲག་ཅིང་རྩུབ་པའི་རྣམ་པས་འཁོར་བ་ནི་ཁྲོ་བོའི་དང་། སྒྲ་ཆེན་པོས་བཟླ་
བ་ནི་ཁྲོས་བའི་དང་། ལྷ་རང་རང་གི་ཐུགས་ཀར་ཟླ་གདན་ལྟ་བུའི་དབུས་དང་འདིར་
ཏིང་ངེ་འཛིན་སེམས་དཔའི་མཐར་སྙིང་པོ་དང་ཉེ་སྙིང་གི་སྔགས་ཡི་གེ་དབུ་ཆེན་རྡོབ་

《ཙ》 དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 241
སྟེ་ལངས་ནས་དབུས་ཀྱི་ས་བོན་ལ་མདུན་བསྟན་པ་གཡས་སྐོར་དུ་འཁོད་པའི་འོད་ཟེར་
གྱིས་ཐོག་མར་རང་གི་ལུས་གང་ནས་སྡིག་སྒྲིབ་ཐམས་ཅད་དག །དེ་ནས་འོད་ཟེར་
གྱི་རྩེ་མོར་མཆོད་ལྷ་སྤྲོས་ནས་སངས་རྒྱས་བྱང་སེམས་ལ་མཆོད་པ་ཕུལ་བ་བདག་གིར་
མཛད། དེ་རྣམས་ཀྱི་སྐུའི་བྱིན་རླབས་སྐུ་གཟུགས། གསུང་ཡིག་འབྲུ། ཐུགས་
ཕྱག་མཚན་གྱི་རྣམ་པར་བསྡུས་ནས་རང་ལ་ཐིམ་པས། རང་ཉིད་སྤངས་རྟོགས་ཕུན་
སུམ་ཚོགས་པའི་སངས་རྒྱས་སུ་གྱུར། དེ་ནས་སྔགས་ཕྲེང་ལས་དཀྱིལ་འཁོར་ཡོངས་
རྫོགས་དང་། ཡབ་ཡུམ་ཟུང་དང་། ཡབ་ཡུམ་རྐྱང་པ་སྤྲོས་ནས་སྣོད་བཅུད་ཐམས་
ཅད་ཀྱི་སྐྱོན་སྦྱངས་ནས་ལྷ་དེ་དང་དེའི་གོ་འཕང་ལ་བཀོད་ནས་དེ་དག་ཐམས་ཅད་དང་།
གཙོ་འཁོར་ཐམས་ཅད་ཀྱི་ཞལ་དུ་ཡོད་ནས་སྔགས་བཟླས་པར་མོས་ལ་ཆོས་ཐམས་ཅད་
མཉམ་པ་ཉིད་དུ་མོས་ནས་བཟླ་ཞིང་། སྔགས་གང་བཟླས་པའི་ལྷ་དེ་དང་དེའི་ང་རྒྱལ་
བཟུང་ནས་བཟླས་ལ་སྔགས་གང་བཟླ་བ་དེ་བཟླས་ཚར་ནས་སྔགས་ནང་མའམ་ས་བོན་
ལ་ཐིམ་པར་བསམ་མོ། །དེ་ལ་ནི་དམ་ཚིག་གི་བཟླས་པ་དང་གོང་བུའི་བཟླས་པ་ཡང་
ཚང་ངོ༌། སྔགས་ཀྱི་གྲངས་ལ་ལས་རུང་ཙམ་གྱི་གྲངས་དང་ལས་རབ་འབྱམས་སྒྲུབ་
པའི་གྲངས་སོ་སོར་ཤེས་པར་བྱ་དགོས་སོ། །བཟླས་པའི་ཐོག་མར་བསྐྱེད་རིམ་པའི་
ཡིད་བཟླས་མཆུ་དང་ལྕེ་མི་འགུལ་བར་ཡིད་ཀྱི་ཨོཾ་ཨཱ༔ཧཱུྃ་གསུམ་བཟླ་ཞིང༌། དེའི་
ཚེ་སངས་རྒྱས་བྱང་སེམས་ཐམས་ཅད་ཀྱི་སྐུ་གསུང་ཐུགས་ཀྱི་བྱིན་རླབས་ཐམས་ཅད་
རང་ལ་ཐིམ་པར་བསམ་པ་ལ་བསྐྱེད་རིམ་པའི་རྡོར་བཟླས་ཞེས་ཀྱང་བྱའོ། །དེ་ནས་
རིགས་བདག་རང་ཆས་སུ་ཡོད་པ་རྣམས་ཀྱི་ཐུགས་ཀའི་ཡིག་བརྒྱ་ལས་བདུད་རྩིའི་རྒྱུན་
བྱུང་བས་ལྷ་སོ་སོའི་སྐུ་གང་བས་སྔགས་མ་དག་པ་དང་ལྷག་ཆད་ཀྱི་ཉེས་པ་ཐམས་ཅད་
དག་བར་བསམ་ལ་ཡིག་བརྒྱ་ཚར་གཅིག་བརྗོད་པར་བྱའོ། །བཟླས་པ་ནི་སངས་རྒྱས་
ཀྱིས་ཆོས་གསུང་བའི་གསུང་གི་མཛད་པ་དང་མཐུན་པ་ཡིན་ནོ། །དེ་ནས་ཡབ་ཡུམ་

242 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
སྙོམས་པར་ཞུགས་པའི་རྐྱེན་གྱིས་ཡུམ་ཡབ་ལ་ཐིམ་པ་ནས། ནཱ་ད་ཡང་འོད་གསལ་
དུ་གྱུར་པར་བསམ་ལ་འབྲས་དུས་ཀྱི་ཆོས་སྐུའི་ང་རྒྱལ་ལ་གནས་པར་བྱའོ། །དེ་ནི་
ཆོས་འཁོར་བསྐོར་ནས་སངས་རྒྱས་མྱ་ངན་ལས་འདའ་ཚུལ་སྟོན་པ་དང་མཐུན་ནོ། །དེ་
ནས་སྤྱན་མ་སོགས་བཞི་པོ་ནམ་མཁའ་གང་བར་སྤྲོས་པ་རྣམས་ཀྱིས་ཞུ་བ་གླུས་བསྐུལ་
གྱི་གདངས་དྲུག་ལྡན་ལ་སོགས་པའི་དབྱངས་སྙན་པོས་བསྐུལ་ཞིང་། ཚིག་གི་དོན་
སྒྲོན་གསལ་ནས་འབྱུང་བ་ལྟར་ངེས་པར་བྱས་ནས་བསྐུལ་བས། སྔོན་གྱི་འཕེན་པ་
དང་སྨོན་ལམ་གྱི་མཐུས་ཆོས་སྐུ་ལས་གཟུགས་སྐུ་སེམས་དཔའ་སུམ་བརྩེགས་སུ་
བཞེངས་པ་ནི། སངས་རྒྱས་མྱ་ངན་ལས་འདས་ཚུལ་བསྟན་ཀྱང་ཚད་མེད་པ་བཞིས་
ཞི་བའི་དབྱིངས་ལས་ཞིང་གཞན་དུ་གཟུགས་སྐུའི་རྣམ་པར་བཞེངས་པ་དང་མཐུན་ལ།
དེ་ནས་འཁོར་ཐམས་ཅད་ཀྱིས་མགྲིན་གཅིག་ཏུ་མི་བསྐྱོད་རྡོ་རྗེ་སོགས་རིགས་ལྔའི་ཡོན་
ཏན་བརྗོད་པའི་སྒོ་ནས་བསྟོད་པར་མོས་ལ་ཚིགས་བཅད་སོ་སོའི་དོན་ངེས་པར་བྱ། དེ་
ནས་མཆོད་ཡོན་མདུན་ནམ་ཞལ། ཞབས་བསིལ་ཞབས་ཀྱི་པུས་མོའམ་མཁྲིག་མ་
མན་དང༌། མེ་ཏོག་དབུ་ལ། བདུག་སྤོས་ཤངས་ལ། མར་མེ་མདུན། དྲི་ཆབ་
ཐུགས་ཀ །ཞལ་ཟས་ཞལ་ལམ་ཕྱག །རོལ་མོ་སྙན་ལ་འབུལ། གཟུགས་སྒྲ་དྲི་རོ་
རེག་བྱ་རྣམས་ལྷ་མོ་རང་རང་གི་ཕྱག་མཚན་འཛིན་པ་ཕྱིའི་འདོད་ཡོན། ལྷ་མོ་རེ་
རེ་ལ་ཡང་། གཟུགས་མཛེས་པ། སྒྲ་སྙན་པ། ལུས་ལ་ལྷན་སྐྱེས་ཀྱི་ཨུད་པ་ལའི་
དྲི་ལ་སོགས་པ་ཞིམ་པ། མ་མཆུའི་སྦྲང་རྩིའི་རོ་མངར་བ། སྐུ་ལུས་སྤྱི་དང་ཁྱད་
པར་ཆོས་འབྱུང་གི་རེག་བྱ་པདྨའི་འདབ་མ་ལྟར་འཇམ་པ་རྣམས་ནང་གི་འདོད་ཡོན།
ནང་མཆོད་སྒྲུབ་ཐབས་ལྟར་བྱིན་གྱིས་བརླབས་ནས། རྒྱ་ཕིབ་ཀྱི་འོག་གདུང་ཁོར་གྱི་
སྟེང་དུ་རང་གི་དྲིན་ཅན་རྩ་བའི་བླ་མ་སེང་ཁྲིའི་སྟེང་དུ་ཕྱི་པཎ་གྲུབ་ཀྱི་རྣམ་པ་ནང་ལྷ་
སོ་གཉིས་ཀྱི་བདག་ཉིད་ཅན་འ་འདིའི་མན་ངག་བརྒྱུད་པ་དང་རྒྱུད་ཀྱི་བཤད་པའི་བརྒྱུད་

དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 243
《ཙ》 
པའི་བླ་མ་རྣམས་ཀྱིས་བསྐོར་ནས་བཞུགས་པར་མོས་ལ། ལག་པ་གཡོན་པའི་མཐེ་
བོང་ས་གཞི་དང༌། སྲིན་མཛུབ་རི་རབ་ཏུ་མོས་ནས་རི་རབ་ཀྱིས་རྒྱ་མཚོའི་བཅུད་བླང་
ཞིང་། ཡང་མཐེ་བོང་ཡུམ་གྱི་པདྨ་དང་མིང་མེད་ཡབ་ཀྱི་རྡོ་རྗེ ར་མོས་ནས་རྡོ་རྗེས་
པདྨ་ནས་བྱང་སེམས་བླངས་ཏེ་ཕུལ་བར་མོས། དངོས་སུ་ནང་མཆོད་ནས་མཐེབ་སྲིན་
གྱིས་སྤྱི་བོའི་ཐད་ནས་རྩ་བའི་བླ་མ་དང་། དཔྲལ་བའི་ཐད་ནས་བརྒྱུད་པའི་བླ་མ་རྣམས་
དང༌། སྙིང་གའི་ཐད་ནས་དཀྱིལ་འཁོར་བའི་ལྷ་ཚོགས་རྣམས་ལ་འབུལ། འདི་ལ་
བདག་བསྐྱེད་ཀྱི་ལྷ་ཚོགས་ལ་འབུལ་བ་དང་། མེ་ལོང་ལ་རེ་མིག་དགུ་པ་བྲིས་ནས་
དེའི་ནང་དུ་དཀྱིལ་འཁོར་ལ་སྤྱན་དྲངས་པ་ལ་འབུལ་ཚུལ་གཉིས་ཡོད་ཅིང་། རྩ་བའི་
བླ་མས་བསྟེན་པའི་ཡི་དམ་རྣམས་ཀྱི་སྤྱི་བོར་ནང་མཆོད་ཀྱི་ཐིག་ལེ་སོགས་གསུངས་
པ་མ་བྱས་ཀྱང་ཆོག་གསུངས། དེ་ནས་ཆོས་སྐྱོང་རྣམས་ཤར་སྒོའི་ཕྱི་སྒོའི་འགྲམ་གྱི་
ནང་ངམ། དུར་ཁྲོད་དུ་བཞུགས་པའི་ཞལ་བཞི་པ་སོགས་དང་། ཡུལ་ཉེར་བཞི་
གནས་སོ་གཉིས་ཀྱི་དཔའ་བོ་དང་རྣལ་འབྱོར་མ་རྣམས་ལ་ལྟེ་བའི་ཐད་ནས་འབུལ། གཞི་
བདག་སོགས་སེམས་ཅན་ཐམས་ཅད་ལ་པུས་མོའི་ཐད་ནས་འབུལ། དེ་ནས་ཡབ་ཡུམ་
གྱི་མཁའ་གསང་བྱིན་གྱིས་བརླབས་ནས་སྙོམས་པར་ཞུགས་པའི་བདེ་བ་དྲངས། དེ་
ནས་དེས་སྟོང་ཉིད་ངེས་ཡུལ་དུ་བྱས་ནས་དཀྱིལ་འཁོར་པ་ཐམས་ཅད་ཀྱིས་གསང་བ་
དང༌། དེ་ཁོ་ན་ཉིད་ཀྱི་མཆོད་པ་ཉམས་སུ་མྱོང་བར་མོས་པར་བྱའོ། །དེ་ལྟར་བསྟོད་
པ་དང་མཆོད་པ་ནི་སངས་རྒྱས་འཇིག་རྟེན་དུ་བྱོན་པ་ན་བསྟོད་པ་དང་མཆོད་པ་བྱེད་པ་
དང་མཐུན་པ་ཡིན་ལ་མེ་ཏོག་ལ་སོགས་པ་ཕྱི་བུམ་དབང་དང་འབྲེལ་བའི་མཆོད་པ་དང་
ནང་མཆོད་ནང་གསང་དབང་། ཡབ་ཡུམ་སྙོམས་པར་ཞུགས་པའི་བདེ་བ་ཤེས་རབ་
ཡེ་ཤེས་དང་། བདེ་བ་དེས་སྟོང་ཉིད་ངེས་པར་བྱས་པ་དབང་བཞི་པ་དང་འབྲེལ་བའི་
མཆོད་པ་ཡིན་ནོ། །དེ་ནས་བདག་བསྐྱེད་ཉེར་བསྡུ་བྱེད་པ་ནི་རང་གི་ཐུགས་ཀ་ནས་

244 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཙ》
འོད་ཟེར་འཕྲོས་ནས་ལྷག་མོས་ཀྱི་སྐབས་བཞིན་རྣམ་སྣང་ནས་གནོད་མཛེས་ཀྱི་བར་
ལུས་ཀྱི་གནས་སོ་སོར་སྤྱན་དྲངས་ནས་ལུས་དཀྱིལ་གྱི་ལྷ་རྣམས་དང་དབྱེར་མེད་དུ་སོང་
བ་རྣམས་ཀྱང་ཞུ་ནས་ལུས་ཀྱི་ཆ་སོ་སོ་དང་དབྱེར་མེད་དུ་གྱུར་པར་བསམ
། མདུན་
བསྐྱེད་སྒྲུབ་ན་གསང་བ་སྙོམས་འཇུག་སྐབས་དང་སློབ་མ་ལ་དབང་བསྐུར་ན་གསང་
དབང་གི་སྐབས་སུ་ལུས་དཀྱིལ་གྱི་ལྷ་རྣམས་ཞུ་བར་མོས་པ་ཡིན་ནོ། །དེ་ནས་གཞལ་
ཡས་ཁང་གི་ཆ་སོ་སོ་ཡང་ལུས་ཀྱི་ཆ་སོ་སོ་ལ་བསྡུ། རང་གཙོ་བོ་ཡབ་ཡུམ་གཅིག་
པུ་གནས་པའི་སྦྱོར་མཚམས་ནས་བྱང་ཆུབ་ཀྱི་སེམས་ཀྱི་རང་བཞིན་གྱི་འོད་ཟེར་འཕྲོས་
པའི་སྣེ་ལ་དཀྱིལ་འཁོར་ཡོངས་རྫོགས་དང་། ཡབ་ཡུམ་ཟུང་དང༌། ཡབ་རྐྱང་སྣ་
ཚོགས་སྤྲོས་ཏེ་སེམས་ཅན་ཐམས་ཅད་ཀྱི་སྤྱི་བོར་བཞུགས་ནས་སྦྱོར་མཚམས་དང་སྐུ་
ལས་བབས་པའི་འོད་ཟེར་དང་བདུད་རྩིས་སྒྲིབ་པ་སྦྱངས་ཧཱུྃ་ཡིག་ཏུ་གྱུར་པས་ནམ་མཁའ་
གང་། དེ་ཉིད་རྡོ་རྗེ་འཆང་དུ་གྱུར་པ་རྣམས་གཅིག་ལ་གཅིག་ཐིམ་གྱི་ཚུལ་གྱིས་ཐམས་
ཅད་རང་ལ་ཐིམ་པར་བསམ། ཨོ་ཡོ་ག་ཤུདྡྷ་སོགས་ཀྱི་སྔགས་དོན་དྲན་བཞིན་པའི་
སྒོ་ནས་མཉམ་པར་འཇོག་གོ། ཐུན་མཚམས་སུ་གཏོར་མ་འབུལ་བ་དང་། ཟས་
ལ་ལོངས་སྤྱོད་པ་དང༌། ཉལ་བ་དང་། ལྡང་བ་དང་། ཁྲུས་དང་། ལུས་བརྟན་པར་
བྱེད་ཚུལ་རྣམས་རྗེ་བདག་ཉིད་ཆེན་པོས་རྣལ་འབྱོར་དག་རིམ་དུ་གསུངས་པ་ལྟར་ཉམས་
སུ་བླང་བར་བྱ་སྟེ། མདོར་ན་ལམ་འདི་ལ་སྙིང་ནས་སྒྲུབ་པ་བྱེད་འདོད་པའི་གདུལ་
བྱ་སྣོད་ཀྱི་མཚན་ཉིད་ཚང་བས། རྩ་བ་དང་བཤད་པའི་རྒྱུད་ཤན་སྦྱར་ནས་མགོན་པོ་
ཀླུ་སྒྲུབ་ཡབ་སྲས་ཀྱི་མན་ངག་བཞིན་འཆད་ཤེས་པའི་བརྒྱུད་ལྡན་བླ་མ་དམ་པ་ཡུན་རིང་
དུ་མཉེས་པར་བྱས་ནས། སྒྲུབ་ཐབས་ཀྱི་ཆ་ཕྲ་མོ་ཚུན་ཆད་ཁུངས་དང་འབྲེལ་བ། མ་
རྟོགས་པ་དང་ལོག་པར་རྟོག་པ་ལུང་རིགས་དྲི་མ་མེད་པས་སུན་འབྱིན་པར་ནུས་པ།
སྐབས་ཀྱི་དམིགས་པ་རྣམས་བཤད་ཡམ་ལ་མ་སོང་བར་སེམས་ཐོག་ཏུ་འདྲིལ་བའི་

《ཙ》 དཔལ་གསང་བ་འདུས་པའི་བསྐྱེད་རིམ་དངོས་གྲུབ་རྒྱ་མཚོ། 245
གདམས་པ་རྒྱས་པར་ཞུས་ནས་དལ་འབྱོར་དང་མི་རྟག་པ་དང༌། ངེས་འབྱུང་དང་།
ཀུན་རྫོབ་བྱང་ཆུབ་ཀྱི་སེམས་དང་དོན་དམ་བྱང་ཆུབ་ཀྱི་སེམས་ཀྱིས་ཡིད་རང་དབང་མེད་
པར་བསྐུལ་ནས་སྒྲུབ་པ་སྙིང་པོར་བྱས་ན་བསྐྱེད་རིམ་གྱི་ལམ་དེ་དང་དེས་རྫོགས་རིམ་
གྱི་ལམ་དེ་དང་དེའི་རྒྱུད་སྨིན་པར་འགྱུར་ལ། རྫོགས་རིམ་གྱི་ལམ་དེ་དང་དེས་སྦྱངས་
བྱ་གློ་བུར་གྱི་དྲི་མ་དེ་དང་དེ་དག་དངོས་སུ་སྦྱངས་ནས་སྙིགས་དུས་ཀྱིས་ཚེ་ཐུང་གཅིག་
ལ་སོ་སྐྱེ་ནས་སངས་རྒྱས་ཀྱི་སའི་བར་དུ་བདེ་བླག་ཏུ་བགྲོད་པར་བྱེད་པ་ཡིན་ནོ། །ཚུལ་
འདི་ལྟ་བུའི་བཤད་སྒྲུབ་གནས་ན་སངས་རྒྱས་ཀྱི་བསྟན་པ་གནས་ལ། མི་གནས་ན་
མི་གནས་པ་དང༌། རྒྱུད་འདིའི་ཕྱོགས་ཙམ་འཛིན་པའང་སངས་རྒྱས་དང་བྱང་ཆུབ་
སེམས་དཔའ་རྣམས་ཀྱིས་ཕྱག་དང་མཆོད་པའི་འོས་སུ་འགྱུར་བར་གསུངས་པས། ལམ་
མ་ནོར་བ་ཚང་བ་མྱུར་བ་བདེ་བ་འདི་ལྟ་བུ་ཉམས་སུ་ལེན་པའི་རྒྱུ་ཚོགས་ཐམས་ཅད་
ཚང་བ་དང་སྐྱེ་བ་ཐམས་ཅད་དུ་མི་འབྲལ་བར་གྱུར་ཅིག་མི་འབྲལ་བར་གྱུར་ཅིག་མི་འབྲལ་
བར་གྱུར་ཅིག །ཉམ་ཐག་འགྲོ་བ་ཀུན་ལ་བརྩེ། །བླང་དོར་གནས་ཀུན་མ་འདྲེས་
མཁྱེན། །སྤངས་རྟོགས་ཡོན་ཏན་མ་ལུས་རྫོགས། །བླ་མ་རྡོ་རྗེ་འཆང་ལ་འདུད། །
དེ་ཡིས་གདུལ་བྱ་རབ་རྣམས་ལ། །མྱུར་ལམ་སྔགས་ཀྱི་ཐེག་པ་གསུངས། །དེ་ཉིད་
དེང་དུས་བླུན་རྣམས་ཀྱིས། །བླུན་པོ་རྣམས་ཀྱི་ཆོས་སྐལ་བྱས། །ཀྱི་ཧུད་དཔང་གྱུར་
སྐྱེ་བོ་ཟད། །ལྟར་སྣང་ཆོས་ཀྱིས་ས་སྟེང་ཁྱབ། །མ་འདྲེས་མ་སྦགས་ཆོས་ལུགས་
ནུབ། །བླུན་པོས་ཚུལ་ལྡན་མཁས་རྣམས་སྤྱོད། །ཟོག་པོ་རྣམས་ཀྱིས་མགོན་སྐྱབས་
བྱེད། །སྙིང་རྗེ་མེད་པས་རྒྱལ་པོ་བྱེད། །ཁྱིམ་པ་རྣམས་ཀྱིས་འདུལ་བ་འཆད། །ཚུལ་
ལྡན་ཆོས་པ་གབ་ས་འཚོལ། །ད་ནི་བསྟན་པ་འཇིག་ལ་ཉེ། ། ཚེ་འདིའི་སྣང་བ་ནུབ་
ལ་ཉེ། །འཇིག་རྟེན་ཕ་རོལ་གཡང་ས་མང་། །དེ་བས་ད་རེས་བརྩོན་འགྲུས་རྩོམས།།
ཚེ་མཇུག་འཇིག་རྟེན་བྱ་བ་ཐོངས། །གཏན་གྱི་བདེ་བ་མྱུར་དུ་སྒྲུབས
མྱུ་ར ། །དཔལ་ལྡན་

246 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཙ》
དོན་ཡོད་མཁས་གྲུབ་ཀྱི། །བཀའ་བཞིན་བླ་མའི་རྣམ་ཐར་སྐྱོངས། །ཚེ་འདིའི་ཆེ་
ཐབས་ཟིན་པ་མེད། །མི་ཡི་ངོ་སྲུང་ཡིད་སྣང་སུན། །འཁོར་བའི་བདེ་བས་ངེས་
པར་བསླུ། །དེ་ཕྱིར་དམ་ཆོས་ཚུལ་བཞིན་མཛོད། ། ཕྱི་ནང་ཆོས་ཀྱི་མཐུན་རྐྱེན་ཚང་།།
ཚེ་སྟོད་ཐོས་པ་མང་དུ་བྱས། །བར་དུ་བསམ་པས་གོ་བ་རྙེད། །ད་ནི་ཚེ་མཇུག་སྒྲུབ་
ལ་བསྒྲིལ། །མང་དུ་ཐོས་པའི་སྐྱེ་བོ་རྣམས། ། ལང་ཚོ་ཡོལ་ནས་དབེན་གནས་སུ།།
སྒྲུབ་པ་སྙིང་པོར་བྱེད་པ་ལ། །རྒྱལ་བ་རྣམས་དང་ལྷ་རྣམས་མཉེས། །འདི་ལྟར་བྱེད་
པའི་འདུན་མ་རྣམས། །འབད་མེད་ལྷུན་གྱིས་འགྲུབ་པ་ཡི། །དངོས་གྲུབ་ལྷ་དང་བླ་
མས་སྩོལ། །བར་ཆད་ཆོས་སྐྱོང་སྲུང་མས་སོལ། །ཅེས་པ་འདི་ནི་ཞོག་གུར་སྨོན་རི་ཁྲོད་དུ་
རྡོ་རྗེ་འཆང་ཆེན་པོ་དོན་ཡོད་མཁས་གྲུབ་དཔལ་བཟང་པོས་ཆོས་ཐུན་བཅུ་དགུར་དགྱེས་བཞིན་དུ་སྩལ་སྐབས་
ཟིན་བྲིས་རགས་རིམ་བྲིས་པ་སླར་ཡི་གེར་འགོད་ཆོག་པའི་གནང་བ་ཞུས་ཏེ་གང་དེའི་བཀའ་འབངས་ངག་དབང་
བྱམས་པས་རང་གི་དྲན་པ་གསོ་ཕྱིར་བྲིས་པ་དགེ་ལེགས་འཕེལ། སརྦ་མངྒ་ལཾ།། དགེའོ།། དགེའོ།།

དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས། 
241
། །དཔལ་གསང་བ་འདུས་པའི་རྫོགས་རིམ་རིམ་ལྔ་གདན་
རྫོགས་ཀྱི'ནྟི ང་པོ་བཞུགས་སོ།།
༄༅། །རྣམ་དག་འོད་གསལ་ཐུགས་དང་དབྱེར་མེད་སྐུ། །ཀུན་ཁྱབ་སྐུ་མཆོག་
དང་པོའི་མགོན་པོ་ཡི། །ཉིད་སྐུའི་ཆ་ཤས་སོ་གཉིས་ལྷར་སྤྲུལ་པ། །ཐ་མལ་ཚུལ་
འཛིན་མཁས་གྲུབ་ལ་ཕྱག་འཚལ། །འདིར་དཔལ་གསང་བ་འདུས་པའི་རིམ་པ་གཉིས་
པའི་དམར་ཁྲིད་ཟབ་མོ་ཉམས་སུ་ལེན་པ་ལ། སྔོན་འགྲོ་དངོས་གཞི་གཉིས། སྔོན་
འགྲོ་ལ་སྤྱིའི་སྔོན་འགྲོ་ཐུན་མོང་ལམ་སྦྱངས། དབང་། དམ་སྡོམ་བསྐྱེད་རིམ་ཕྲ་
རགས་རྣམས་སྔོན་དུ་འགྲོ་དགོས་པའི་ཁུངས། གོ་རིམ་ངེས་ཚུལ་རྣམས་ལ་ངེས་པ་
ལེགས་པར་དྲངས་ནས། ཐུན་མོང་མིན་པའི་སྔོན་འགྲོ་ལ་རྡོར་སེམས་བསྒོམ་བཟླས།
བླ་མའི་རྣལ་འབྱོར་དང་མཎྜལ་གྱི་འཁྲིད་གསུམ་ཡོད་པ་ལས། དང་པོ་ནི། རང་རྡོ་
རྗེ་འཆང་དུ་གསལ་བའི་རྩ་འཁོར་གསལ་བཏབ་ལ། ཡིད་ཀྱི་རོལ་པ་སོགས་ཀྱིས་
སྐྱབས་སེམས་བྱེད་པ་རྟེན་གྱི་སྟོབས་དང་། རང་གི་སྤྱི་བོར་པཾ་ལྗང་ཁུ་ལས་པདྨ་དཀར་
ལ་དམར་བའི་མདངས་ཅན་འདབ་བརྒྱད་ལྟེ་བ་ལྗང་གེ་སར་སེར་པོས་བསྐོར་བའི་སྟེང་
དུ་ཨ་ལས་ཟླ་དཀྱིལ་ཁམ་ཐུག་པ་འོ་མའི་མདོག་ལྟ་བུ་དེའི་སྟེང་དུ་ཧཱུྃ་དུང་གི་མདོག་
ཅན་འོད་ཟེར་འཕྲོ་འདུ་ཅན་ལ། རྡོ་རྗེ་རྩེ་ལྔ་ཤེལ་ལྟ་བུའི་ལྟེ་བར་ཧཱུྃ་དཀར་པོ་སྤུས་
བྲིས་པ་ལྟ་བུ་ལས་འོད་ཟེར་འཕྲོས་རྒྱལ་བ་སྲས་བཅས་ལ་ཕྱི་ནང་གསང་བའི་མཆོད་
པ་ཕུལ། མར་འཕྲོས་སེམས་ཅན་ཐམས་ཅད་ཀྱི་སྡིག་སྒྲིབ་ཐམས་ཅད་སྦྱངས་ནས་འོད་
ཟེར་ཚུར་འདུས་པ་ལས་རྡོ་རྗེ་འཆང་སྐུ་མདོག་གངས་རི་ལ་ཉི་མ་ཤར་བ་ལྟ་བུ་ཡབ་

248 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
རྡོ་རྗེ་སྐྱིལ་ཀྲུང་དང་ཡུམ་པདྨའི་སྐྱིལ་ཀྲུང་གིས་བཞུགས་པ་རིན་པོ་ཆེའི་རྒྱན་དང་། ལྷའི་
གོས་པཉྩ་ལི་ཀའི་སྟོད་གཡོག་སྨད་གཡོག་ཅན་གྱི་སྤྱི་བོའི་རྩ་འཁོར་གྱི་དབུས་སུ་ཨོཾ་
དཀར་པོ། མགྲིན་པར་ཨཱཿདམར་པོ། ཐུགས་ཀར་ཧཱུཾ་སྔོན་པོ། དེ་ལས་འོད་འཕྲོས་
པས་ངོ་བོ་དེ་བཞིན་གཤེགས་པ་ཐམས་ཅད་ཀྱི་ཐུགས་བདེ་སྟོང་དབྱེར་མེད་ཀྱི་ཡེ་ཤེས་
ཡིན་པ་ལ་རྣམ་པ་རྡོར་སེམས་ཡབ་ཡུམ་ནམ་མཁའ་གང་བ་སྤྱན་དྲངས་པ་རྣམས་གཅིག་
ལ་གཅིག་ཐིམ་ནས་མཐར་ཡབ་ཡུམ་ཟུང་ཅིག་ཏུ་གྱུར་པ་ལ་མཆོད་ཡོན་སོགས་ཕུལ།
ཛ་ཞེས་པའི་ཚེ་སྤྱི་བོའི་རྡོར་སེམས་ཀྱི་སྟེང་དུ་གཞུག །ཧཱུྃ་ཞེས་པས་ཐིམ། ཐཾ་ཞེས་
པས་འདྲེས། ཧོ་ཞེས་པས་དགྱེས་བཞིན་དུ་བརྟན་པར་བཞུགས། དབང་ལྷ་སྤྱན་དྲངས།
དབང་བསྐུར། ཡབ་ལ་མི་བསྐྱོད་པ་དང་། ཡུམ་ལ་རྡོ་རྗེ་སེམས་དཔས་རྒྱས་གདབ།
སླར་ཡང་མཆོད་ནས་རང་གི་སྙིང་གའི་ཧཱུྃ་ཡིག་གི་ཐིག་ལེའི་ནང་དུ་ཟླ་གདན་ལ་རང་
གི་འཁོར་དུ་སེམས་ཅན་ཐམས་ཅད་དམིགས་ནས་དེ་རྣམས་ཀྱིས་བཅོམ་ལྡན་འདས་སོགས་
ཀྱིས་གསོལ་བ་བཏབ་པས། རྡོར་སེམས་ཀྱི་ཐུགས་ཀའི་ཧཱུྃ་ཡིག་ཡིག་་བརྒྱ་དང་བཅས་
པ་ལས་འོད་འཕྲོས་སངས་རྒྱས་བྱང་སེམས་ཐམས་ཅད་ཀྱི་སྐུ་གསུང་ཐུགས་ཡོན་ཏན་
འཕྲིས་ལས་ཀྱི་བྱིན་རླབས་ཐམས་ཅད་ཉི་ཟེར་ལ་རྡུལ་ཆགས་པ་བཞིན་དུ་བསྡུས་ནས་
ཐིམ་པས། དེ་ཉིད་སངས་རྒྱས་བྱང་སེམས་ཐམས་ཅད་གཅིག་ཏུ་འདུས་པའི་བདག་
ཉིད་དུ་མོས་པས། ཐུགས་ཀའི་སྔགས་ཕྲེང་དང་དེའི་སྐུ་ལས་འོ་རྒྱལ་མདུང་གིས་ཕུག་
པ་ལྟར། བདུད་རྩིའི་རྒྱུན་བབས་པ་རང་བཞིན་ཐམས་ཅད་ཀྱི་སྤྱི་བོ་ནས་ཞུགས་པས་
སྡིག་སྒྲིབ་ནད་གདོན་སྤྱི་དང་ཁྱད་པར་སྔགས་ཀྱི་དམ་ཚིག་ཉམས་ཆགས་ཐམས་ཅད་
འོག་སྒོ་སོགས་ནས་ཐོན་ཏེ་དབང་ཆེན་གསེར་གྱི་ས་གཞིའི་འོག་ཏུ་སོང་བར་བསམས་
ནས་ཡིག་བརྒྱ་གང་མང་བཟླས་མཐར། འདོད་ན་དབང་བཞི་བྱིན་རླབས་ཀྱི་ཚུལ་དུ་
མན་ངག་བཞིན་ལེན། དེ་ནས་བདག་ནི་མི་ཤེས་རྨོངས་པ་ཡིས་ཞེས་སོགས་བརྗོད་

དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས
《ཚ》 
ནས་མན་ངག་བཞིན་རྡོར་སེམས་སྙིང་ཁར་སྤྱན་དྲངས་ལ། མཇུག་ཏུ་དགེ་བ་འདི་
ཡི་མྱུར་དུ་བདག་སོགས་སྨོན་ལམ་གདབ་བོ། གཉིས་པ་བླ་མའི་རྣལ་འབྱོར་ལ། རྒྱུད་
ཀྱི་དོན་ལ་མི་འགྱུར་བའི་གཟེར་ཐེབས་པའི་ཆེད་དུ་ཞར་བྱུང་ཨེ་ཝཾ་གྱི་དོན་བཤད་པ་དང་།
བླ་མའི་རྣལ་འབྱོར་དངོས་གཉིས་ལས། དང་པོ་ནི། ལམ་གང་ཉམས་སུ་ལེན་ཀྱང་
ཐོས་པའི་དོན་ལ་བསམ་བྱུང་གི་ངེས་ཤེས་རྙེད་པར་བྱས་ནས་བསྒོམ་དགོས་པས། རྒྱུད་
དོན་གྱི་གཙོ་བོ་ཨེ་ཝཾ་གྱི་དོན་བཤད་པ་ལ་མདོར་བསྟན་པ། རྒྱས་པར་བཤད་པ་གཉིས།
དང་པོ་ལ། ཐོབ་བྱ་འབྲས་བུ། ཐོབ་བྱེད་ལམ། དེ་འདྲེན་བྱེད་རྟགས་ཀྱི་ཨེ་ཝཾ་གསུམ་
གྱི༑ དང་པོ་ལ་དྲང་དོན་དང་། ངེས་དོན་གཉིས་ལས། དང་པོ་ནི། སྟོན་པ་གང་དུ་
བཞུགས་ནས་རྒྱུད་གསུང་བའི་གནས་བྷ་ག་སོགས་ནི་ཨེ་ཡིག་གི་དོན་དང་། སྟོན་
པ་ནི་ཝ་དང་། ཆོས་ནི་ཐིག་ལེའི་དོན་ནོ། །ངེས་དོན་ལ་བདེ་སྟོང་དབྱེར་མེད་དང་
བདེན་གཉིས་དབྱེར་མེད་ཀྱི་དེ་གཉིས་ལས། དང་པོ་ནི་དག་པ་གཉིས་ལྡན་གྱི་རང་
བཞིན་རྣམ་དག་ཨེ་དང་། འབྲས་དུས་ཀྱི་ཐུགས་བདེ་ཆེན་གྱི་ཡེ་ཤེས་ཝ་དང་། ཡེ་
ཤེས་དེ་ཡུལ་དེ་ལ་ཆུ་ལ་ཆུ་བཞག་པ་ལྟར་གཉིས་སྣང་ནུབ་པ་ཐིག་ལེའི་དོན་ཡིན་ནོ།
གཉིས་པ་ནི་དེ་ལྟ་བུའི་བདེ་སྟོང་དབྱེར་མེད་ཀྱི་ཡེ་ཤེས་ཨེ་དང༌། མཚན་དཔེས་སྤྲས་
པའི་སྐུ་ཝ་དང༌། སྐུ་ཐུགས་སུ་ངོ་བོ་གཅིག་པ་ཐིག་ལེའི་དོན་དང་། ལམ་གྱི་དེ་ལ་
ཡང་གཉིས་ལས། རྣམ་ཐར་སྒོ་གསུམ་ཚང་བའི་མཐའ་བྲལ་གྱི་ལྟ་བ་ཨེ་དང༌། རླུང་
དབུ་མར་ཞུགས་གནས་ཐིམ་གསུམ་བྱས་པའི་སྣང་མཆེད་ཐོབ་གསུམ་འོད་གསལ་དང་
བཅས་པའི་སེམས་བདེ་བ་ཆེན་པོའི་ངོ་བོར་སོང་བ་ཝ་དང། བདེ་བ་དེ་ཡུལ་དེ་ལ་གཉིས་
སྣང་ནུབ་པ་ཐིག་ལེའི་དོན་དང་། ཡང་དོན་གྱི་འོད་གསལ་ཨེ་དང༌། དོན་གྱི་འོད་
གསལ་ལས་བཞེངས་པའི་དག་པའི་སྒྲ་ལུས་ཀུན་རྫོབ་བདེན་པ་ཝ་དང་། དེ་གཉིས་
སྐུ་ཐུགས་སུ་ངོ་བོ་གཅིག་པ་ཐིག་ལེའི་དོན་ཡིན་ལ་ རྒྱུད་ཀྱི་བརྗོད་བྱའི་གཙོ་བོ་གསང་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
250 
《ཚ》
བ་འདུས་པ་ཞེས་པ་ཡང་འདི་ཡིན། གསུམ་པ་ནི། དེ་ལྟ་བུའི་འབྲས་དུས་ཀྱི་ཨེ་ཝཾ་
གྱི་རྒྱུ་ལམ་དུས་ཀྱི་ཨེ་ཝཾ་གཉིས་རྒྱུད་ལ་བསྐྱེད་པ་རྩ་རླུང་ཐིག་ལེའི་གནད་ལ་མཁས་
པར་བྱས་ནས་དགའ་བཞི་འདྲེན་དགོས། དེ་ལ་ཕྱག་རྒྱ་བསྟེན་དགོས་པས། ཡུམ་
གྱི་བྷ་ག་ནི་ཨེ་དང་། ཡབ་ཀྱི་རྡོ་རྗེ་ཝ་དང་དེ་གཉིས་འདུས་པ་ཐིག་ལེའི་དོན་ཡིན།
རྒྱས་པར་བཤད་པ་ལ་སྟོང་པ་རྒྱས་པར་བཤད་པ། བདེ་བ་རྒྱས་པར་བཤད་པ་གཉིས་
ལས། དང་པོ་ནི། འདིར་འཁོར་བའི་རྩ་བ་ངོས་བཟུང་བ། དེའི་གཉེན་པོ་བདག་
མེད་ལ་ཕྲ་རགས་མི་འདྲ་བ་བཞི་ལས། རང་བཞིན་གྱིས་གྲུབ་པའི་དགག་བྱ་ཕྲ་མོ་བདེན་
གཉིས་གང་དུ་ཡང་མ་གྲུབ་པ་ནི་བདེ་སྟོང་དབྱེར་མེད་ཀྱི་ཨེ་ཡིག་གི་དོན་གྱི་གཙོ་བོ་
དང་། བདེ་བ་རྒྱས་པར་བཤད་པ་ལ་འདིའི་བདེ་བ་ལ། སེམས་ཅན་རང་ག་བའི་འཁྲིག་
པའི་བདེ་བ་དང་། ཞི་གནས་ཀྱི་ཤིན་སྦྱངས། ས་འོག་མ་ལ་ཆགས་བྲལ་བྱས་པ། བྱང་
སེམས་ལས་དང་པོ་པས་སྟོང་ཉིད་བསྒོམ་པ། ཕར་ཕྱིན་ཐེག་པའི་འཕགས་པས་སྟོང་
ཉིད་མངོན་སུམ་རྟོགས་པའི་སྐབས། རྒྱུད་སྡེ་འོག་མ་གསུམ་གྱི་ལྷའི་རྣལ་འབྱོར་དང་
འབྲེལ་བའི་སྲོག་རྩོལ་བསྒོམ་པ། བླ་མེད་ཀྱི་བསྐྱེད་རིམ་པས་ཞུ་བདེ་དྲངས་པའི་བདེ་
བ་གང་གིས་ཀྱང་མི་ཆོག་པར། ཕྱི་ནང་གི་རྐྱེན་གཉིས་ལ་བརྟེན་ནས་རླུང་དབུ་མར་
ཞུགས་གནས་ཐིམ་གསུམ་བྱས་ནས་དབུ་མའི་ནང་གི་གཏུམ་མོ་ཁྱད་པར་ཅན་འབར་
བའི་ཁམས་དཀར་དམར་གྱི་འདུ་འཕྲོད་ལ་བརྟེན་ནས་སྣང་མཆེད་ཐོབ་གསུམ་འོད་གསལ་
དང་བཅས་པའི་སེམས་བདེ་བ་ཆེན་པོའི་ངོ་བོར་སྐྱེས་པ་དགོས་ལ། དེ་འདྲ་བའི་བདེ་
སྟོང་དབྱེར་མེད་དུ་འགྲོ་ཚུལ་ཡང་། བདེ་བ་ལྟ་བས་ཟིན་པ་དང་། ལྟ་བ་བདེ་བས་
ཟིན་པ་དང་། བདེ་སྟོང་གཉིས་ངོ་བོ་དབྱེར་མེད་ཡིན་པ་ཙམ་ལ་མི་བྱེད་པར་བདེ་ཆེན་
མཚན་ཉིད་ཚང་བ་སྐྱེད་པའི་ཚེ་བདེ་བ་དེས་སྔར་ངེས་ཟིན་པའི་ལྟ་བ་ངེས་ཡུལ་དུ་བྱས་
ནས་བསྐྱང་དགོས་ལ་དེ་ལྟར་བསྐྱང་ན། ཡུལ་སྟོང་ཉིད་ལ་ཁྱད་པར་མེད་ཀྱང་། ཡུལ་

《ཚ》 དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས།
 _ _ 251
ཅན་བློ་རང་ག་བས་སྟོང་ཉིད་བསྒོམ་པ་དང་མི་འདྲ་བར་གཉིས་སྣང་ལོག་པ་དང་བསོད་
ནམས་ཀྱི་ཚོགས་ཀྱང་རྫོགས་པའི་གནད་ཁྱད་པར་ཅན་ཡོད་པ་ཡིན། བདེན་གཉིས་
དབྱེར་མེད་ཀྱི་ཨེ་ཝཾ་རྒྱས་པར་བཤད་པ་ལ། སྣང་མཆེད་ཐོབ་གསུམ་དོན་གྱི་འོད་གསལ་
དང་བཅས་པ་རྒྱས་པར་བཤད་པ་དང༌། སྒྱུ་ལུས་སྒྲུབ་ཚུལ་གྱི་གནད་རྒྱས་པར་བཤད་
པ༑ གཞི་ལ་རིམ་ལྔ་དང་སྐུ་གསུམ་གྱི་ཐ་སྙད་བྱས་པ་ལ་སྦྱང་གཞི་སྦྱོང་བྱེད་ངོ་འཕྲོད་
པའི་གནད་ཡོད་ཚུལ་རྣམས་སོ་སོའི་སྐབས་ཀྱི་ལུང་དྲངས་ནས་དོན་རྒྱས་པར་གསུངས་
སོ༑ བླ་མའི་རྣལ་འབྱོར་ནི་སྐྱབས་སེམས་སྔོན་དུ་བཏང་ནས་མདུན་གྱི་ནམ་མཁར་
སེང་གེས་བཏེགས་པའི་ཁྲིའི་སྟེང་དུ་པདྨ་འདབ་སྟོང་ཉི་མ་ཟླ་བའི་སྟེང་དུ་རྩ་བའི་བླ་
མ་རྡོ་རྗེ་འཆང་ཡབ་ཡུམ་ཞལ་གསུམ་ཕྱག་དྲུག་པའམ་ཞལ་གཅིག་ཕྱག་གཉིས་པའི་
གནས་གསུམ་གྱི་རྩ་འཁོར་ལ་ཡི་གེ་གསུམ། ཧཱུྃ་ལས་འོད་འཕྲོས་ཡེ་ཤེས་པ་སྤྱན་
དྲངས་བསྟིམ། སླར་སྐྱབས་གནས་ཐམས་ཅད་སྤྱན་དྲངས་ནས་སྐུའི་རྣམ་པ་མ་བསྡུས་
པར་བླ་མའི་སྐུའི་ནང་དུ་བཞུགས་པ་ལ། ཕྱག་འཚལ་བ་ཕྱི་ནང་གསང་བ་དེ་ཁོ་ན་
ཉིད་ཀྱི་མཆོད་པ། མཎྜལ་གྱི་འཁྲིད་ཀྱང་འདིར་བདེ་སྟོང་གི་ཡེ་ཤེས་མཎྜལ་ཚོམ་བུ་
ཉེར་གསུམ་མའི་གཟུགས་སུ་བཀོད་ནས་ཕྱི་ནང་གསང་བ་དེ་ཁོ་ན་ཉིད་ཀྱི་མཎྜལ་རྣམས་
ཕུལ་ནས། ཡན་ལག་ལྷག་མ་རྣམས་དང་རིགས་ལྔའི་སྡོམ་བཟུང་ཚར་ནས་གསོལ་
འདེབས། 
ཏིང་ངེ་འཛིན་གྱི་དབང་བཞི་རྒྱས་བསྡུས་གང་རུང་བླངས་ནས
། བླ་མ་
སྙིང་གར་མན་ངག་བཞིན་བསྡུས་ནས་བསྔོ་བ་སྨོན་ལམ་རྣམས་བླ་མས་རྗེས་སུ་འཛིན་
པའི་རྟགས་དངོས་དང་། རྨི་ལམ་དུ་འཁྲུལ་མེད་མ་བྱུང་བར་འབད་པ་ཆེན་པོས་ཐུན་
བཞིར་བཅད་ནས་བྱའོ། །གཉིས་པ་དངོས་གཞི་ལ། གཞི་དངོས་པོའི་གནས་ཚུལ།
ལམ་བགྲོད་པའི་རིམ་པ། འབྲས་བུ་མངོན་དུ་བྱེད་ཚུལ་གསུམ་ལས་དང་པོ་ལ་ལུས་
དང་སེམས་དང་ལུས་སེམས་ཐུན་མོང་བའི་གནས་ཚུལ་གསུམ། ལུས་ཀྱི་གནས་ཚུལ་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
232
རགས་པ་ཕྲ་བ་ཤིན་ཏུ་ཕྲ་བ་གསུམ་གྱི་ཕྲ་བ་ལུས་ཀྱི་རྩ་ཆགས་ཚུལ། ཐིག་ལེ་ཆགས་
ཚུལ། སེམས་ཀྱི་གནས་ཚུལ་ལ་ཡང་གསུམ། ལུས་སེམས་ཐུན་མོང་བ་ལ་ཤིན་
ཏུ་ཕྲ་བའི་རླུང་སེམས་ངོ་བོ་དབྱེར་མེད་ཀྱིས་བྱང་གྲོལ་དང་འཁོར་བའི་གཞི་བྱེད་ཚུལ་
རྣམས་རྒྱས་པར་ཤེས་པར་བྱའོ། །དེ་ནས་ལམ་བགྲོད་པའི་རིམ་པ་ལ་དབེན་པ་གསུམ་
གྱི་རྫོགས་རིམ། བདེན་པ་གཉིས་ཀྱི་རྫོགས་རིམ། དེ་གཉིས་ཟུང་དུ་འཇུག་པའི་
རྫོགས་རིམ་རྣམས་ལས། དང་པོ་ལུས་དབེན་སྐུ་རྡོ་རྗེའི་རྫོགས་རིམ་བསྒོམ་པ་ལ།
རྒྱུད་ནས་བཤད་པའི་གནས་སུ་ དུས་ལ་སོགས་པའི་གནད་ཤེས་པར་བྱས་ནས། སྟན་
ལ་འདུག་ལུགས་བརྒྱད་ལྡན་དུ་འཁོད་ནས་སེམས་ཅན་ཐམས་ཅད་ལ་བྱམས་པས་ཁྱབ་
པར་བྱས་ལ། རང་རྡོ་རྗེ་འཆང་དུ་གསལ་བའི་ལུས་ཕྲུ་མ་ཕུས་བཏབ་པ་ལྟ་བུའི་ནང་
དུ་རྩ་གསུམ་འཁོར་ལོ་དྲུག་དང་བཅས་པ་རྩ་གསུམ་གྱི་སྦོམ་ཕྲ་མདའ་སྨྱུག་འབྲིང་པོ་
ཙམ་མམ། གྲོ་སོག་ཙམ་དང་འདབ་མ་རྣམས་ཀྱང་དེའི་འགྲོས་ཀྱི་ཕྲ་སྦོམ་གསལ་བཏབ་
ལ༑ རླུང་རོ་དགུ་ཕྲུག་ཏུ་བུས། སྙིང་ཁའི་མི་ཤིགས་པའི་ཐིག་ལེ་ལས། རང་གི་
བླ་མ་ཡི་དམ་ཐམས་ཅད་དང་དབྱེར་མེད་པའི་ཐིག་ལེ་སྔོན་པོ་ཞིག་ཆད་ནས་མགྲིན་པ
སྤྱི་བོ་སྨིན་མཚམས་ཡར་མར་ལོག་ནས་སྙིང་ཁ། ལྟེ་བ་གསང་གནས་ནོར་བུའི་དབུས་
ཀྱི་རྩ་འཁོར་རྣམས་སུ་ཕྱིན་ནས་འདབ་མ་རྣམས་ཀྱི་ནང་དུ་བལྟས་པས་བུག་པ་ཧར་རེ་
མཐོང་། འོད་ཟེར་གྱིས་གསལ་བར་བྱས་པས་རྩའི་སྐྱོན་ཐམས་ཅད་སྦྱངས་ནས་ལས་
སུ་རུང་བར་བྱས་པར་བསམ་ལ། ཡར་མར་ཡང་ཡང་སྦྱང་བ་ཞག་འགའ་བྱ་སྟེ། དེས་
། །དེ་ལྟར་
རླུང་དབུ་མར་འདུ་སླ་རྩ་རླུང་གི་གེགས་མི་འབྱུང་བའི་དགོས་པ་ཡོད་དོ
རྩ་ལམ་སྦྱངས་ནས། ལུས་དབེན་བསྒོམ་པ་ལ། ལུས་དབེན་བསྐྱེད་རྫོགས་གང་དུ་
གཏོགས་པ་ལ། རེ་རེ་བར་འདོད་པ་དང་གཉིས་ཀའི་ཆར་འདོད་པ་སོགས་ཡོད་ཀྱང་
རང་ལུགས་སྙིང་པོ་ནི། སྟོང་ཉིད་མ་རྟོགས་ཀྱང་ལྷ་སྐུ་ལ་གསལ་སྣང་དང་ང་རྒྱལ་

《ཚ》 དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས། _ _ 253
ཐོན་པ་དང༌། ཤེས་པ་རང་ག་བས་སྟོང་ཉིད་རྟོགས་པའི་གཟུང་རྣམ་ལྷ་སྐུར་ཤར་བ་
དང༌། གཏུམ་མོ་ཕལ་པ་འབར་བའི་ཞུ་བདེས་སྟོང་ཉིད་རྟོགས་པའི་གཟུང་རྣམ་ལྷ་
སྐུར་ཤར་བ་རྣམས་ལས་ཕྱི་མ་འདི་བསྐྱེད་རིམ་པའི་ལུས་དབེན་དང་། ཕྱི་ནང་གི་རྐྱེན་
གཉིས་ལ་བརྟེན་ནས་རླུང་དབུ་མར་ཞུགས་གནས་ཐིམ་གསུམ་བྱས་ནས་དབུ་མའི་ནང་
གི་གཏུམ་མོ་ཁྱད་པར་ཅན་འབར་བའི་ཞུ་བདེས་སྟོང་ཉིད་རྟོ གས་པའི་གཟུང་རྣམ་ལྷ་
སྐུར་ཤར་བ་ནི་རྫོགས་རིམ་གྱི་ལུས་དབེན་ཡིན་པས་ལུས་དབེན་ལ་བསྐྱེད་རྫོགས་གཉིས་
ཀྱི་ཆ་འབྱེད་ཚུལ་འདི་རྗེའི་བཞེད་པ་མཐར་ཐུག་ཡིན། འདིར་རྗེའི་གསུང་ལས་ཐོག་
མར་དབེན་གཞིའི་ལུས་ངོས་བཟུང་། དེ་ནས་དབེན་ཚུལ་དམ་པ་རིགས་བརྒྱ་སོགས་
ཀྱི་ལུས་དབེན་བཤད་ནས། ཐིག་ལེའི་རྣལ་འབྱོར་གསུངས་པ་བཤད་པའི་རིམ་པ་ཡིན་
པས་ཉམས་སུ་ལེན་པའི་ཚེ་ཡུམ་ལ་སོགས་པའི་གནད་བཞི་ལ་མཁས་པས། ལུས་
རྣམ་སྣང་གི་ཆོས་བདུན་ལྡན་དུ་བྱས་པའི་རྩ་ལམ་སྦྱངས་པའི་བར་སོང་ནས། རང་
གི་སྙིང་ཁའི་ཧཱུྃ ་ལས་ཐིག་ལེ་འབྱུང་བ་བཞིའི་བདག་ཉིད་ཡེ་ཤེས་ལྔའི་རང་བཞིན་བླ་
མ་དང་ལྷག་པའི་ལྷའི་ངོ་བོ་འོད་ཟེར་ཁ་དོག་ལྔ་འཕྲོ་བ་ཆེ་ཆུང་གི་ཁྱད་པར་སྲན་མ་འབྲིང་
པོའམ་ཡུངས་ཀར་སྤོམ་པོ། ཁ་དོག་སྔོན་པོ། དབྱིབས་ཟླུམ་པོ་ཞིག་སྤྲོས་པ་རང་
གི་རྡོ་རྗེའི་ནོར་བུའི་དབུས་སམ། དྷཱ་ཏིའི་མར་སྣར་ཉི་གདན་སྲན་མ་ཕྱེད་གཤགས་
ཙམ་གྱི་སྟེང་དུ་གནས་པ་ལ་རང་སེམས་ཞུགས་པ་བཞིན་དུ་བྱས་ནས་བསྐྱངས་པས། ཉིན་
ཞག་གཅིག་གི་དྲུག་ཆའི་བར་གཡོ་མེད་དུ་གནས་ཐུབ་པ་བྱུང་ན་དེའི་རྒྱུན་བསྐྱངས་པས་
རོ་རྐྱང་གི་རླུང་དབུ་མར་ཞུགས་གནས་ཐིམ་གསུམ་བྱས་པའི་རྟགས་རྣམས་རིམ་གྱིས་
འབྱུང་ལ། དེ་ཡང་རླུང་རགས་པ་ཐིམ་པའི་རྟགས་སྨིག་སྒྲ་ལྟ་བུ་བྱུང་བའི་ཚེ་ཡེ་ཤེས་
ཀྱི་རླུང་གསར་པ་ཐུར་སེར་གྱི་རླུང་ཅུང་ཟད་གཡོས་ནས་རིམ་གྱིས་གསང་གནས་དང་
ལྟེ་བའི་ངེས་ངོན་གྱི་མཁའ་འགྲོ་མ་བསྐུལ་ནས་སྙིང་གའི་རྩ་འཁོར་གྱི་ཐད་ནས་འདབ་

254 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཚ》
མ་ལ་བརྒྱུས་ཏེ། སྤྱི་བོའི་བྱང་སེམས་དཀར་པོ་བཞུས་ནས་མགྲིན་པ་སྙིང་ག་ལྟེ་བར་
སླེབས་པ་དང་མར་མེ་ལྟར་འབར་གྱི་བར་གྱི་རྟགས་ཤར་བ་དུས་མཉམ། དེ་ནས་རླུང་
ཕྲ་བ་ཐིམ་རྟགས་སྣང་བ་དཀར་ལམ་པ་འཆར་བ་དང་བྱང་སེམས་རྡོ་རྗེའི་རྩ་བར་སླེབས་
པ་དུས་མཉམ། དེ་ནས་བྱང་སེམས་ནོར་བུའི་སྐེད་པར་སླེབས་པ་དང་མཆེད་པ་དམར་
ལམ་པ། བྱང་སེམས་རྡོ་རྗེའི་མགྲིན་པར་སླེབས་པ་ཉེར་ཐོབ་ནག་ལམ་པ་དང་། བྱང་
སེམས་ནོར་བུའི་དབུས་སུ་སླེབས་པ་འོད་གསལ་དང༌། བྱང་སེམས་ནོར་བུའི་རྩེར་
བརྟན་པ་རྣམས་དུས་མཉམ་དུ་འབྱུང་བས་ཡས་བབས་ལྷན་སྐྱེས་ལས་ཕྱེ་བའི་དགའ་
བཞི་དང་སྟོང་པ་བཞི་རྡོ་རྗེའི་རྩ་བ་ནས་བཟུང་སྟེ་བྲང་སྤྲོད་ཀྱི་ཚུལ་དུ་འབྱུང་བས་ཡས་
བབས་ཀྱི་ལྷན་སྐྱེས་ལ་བཞིར་ཕྱེ་བའི་དགའ་བ་སོགས་དང་སྣང་བ་སོགས་དུས་མཚུངས་
སུ་འབྱུང་བའི་དགའ་བཞི་སོ་སོའི་དུས་སུ་བདེ་བ་སོ་སོས་སྟོང་ཉིད་ཡུལ་དུ་བྱས་ནས་
བདེ་སྟོང་སྦྱར་ནས་བསྒོམ། ནོར་བུའི་རྩེར་བྱང་སེམས་བརྟན་པར་བཟུང་བའི་ལྷན་
སྐྱེས་ཀྱི་འོད་གསལ་ལས་མ་གཡོས་པར་ལུགས་བཟློག་གི་ཉེར་ཐོབ་མ་ཤར་བའི་མུ་
ནས་བྱང་སེམས་གྱེན་དུ་བཟློག་ནས་རིམ་གྱིས་སྤྱི་བོར་སླེབས་པ་ན་བདེ་སྟོང་སྦྱར་ནས་
ཡུན་རིང་བསྒོམ་ ཡས་བབས་ཀྱི་དགའ་བཞི་ཐོག་མར་སྐྱེ་མཚམས་མི་མཐུན་པ་མང་ཡང་ཐུབ་པ་དཔལ་ལྟར་
བྱས་ན་མཐུན་ཚབས་ཆེ་ཞེས་རྗེ་རིན་པོ་ཆེ་གསུང་། དེ་ལྟར་བསྒོམ་པས་ ཡས་བབས་དང་མས་བརྟན་གྱི།
དགའ་བཞི་འདྲེན་ནུས་ལ་འོད་གསལ་དེ་ལས་ལྡང་བར་རྩོམ་པ་ན་འཕེན་པའི་དབང་
གིས་ཡིད་ངོར་ཕུང་པོ་རྙིང་པ་ལས་ལོངས་སྐུ་རྡོ་རྗེ་འཆང་ཡབ་ཡུམ་གྱི་སྐུར་ལངས་
པ་ལ་ང་རྒྱལ་དང་གསལ་སྣང་འདོན། སླར་ཕུང་པོ་རྙིང་པ་ལ་ཡེ་ཤེས་སེམས་དཔའི་
ཚུལ་གྱིས་འཇུག་པ་ཡིན་པ་འདི་དག་ལ་སད་དུས་ཀྱི་བསྲེ་བ་ཞེས་པའི་བསྲེ་རྒྱུ་ནི་རང་
གི་ཐོབ་བྱར་གྱུར་པའི་སྐུ་གསུམ་དང༌། དེ་དང་དེའི་ཚེ་དེ་དག་གི་ང་རྒྱལ་འཛིན་པ་
ནི་བསྲེ་བའི་དོན་ཡིན། འདི་ཡི་སྐབས་ཟིན་བྲིས་མང་པོར་ཐིག་ལེ་ཕྲ་མོ་ལ་རླུང་ཐིམ་

དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས། __ _ 255
པའི་འོད་གསལ་ཤར་བའི་ཚེ་རྩ་འཁོར་གསལ་འདེབས་པ་བྱང་སེམས་དབབ་བཟློག་གི་
དམིགས་པ་སྐྱོང་བ་སོགས་བཤད་པ་ནི། དེ་ལྟ་བུའི་འོད་གསལ་གྱི་ཚེ་དཔྱད་སྒོམ་གཞན་
ཕར་ཞོག་འོད་གསལ་གྱི་སེམས་དེས་སྟོང་ཉིད་ལ་ཡང་འཇོག་སྒོམ་ཁོ་ན་བྱེད་ཀྱི་དཔྱད་
སྒོམ་བྱས་ན་རླུང་འདུས་པ་ཕྱིར་གྱེས་ནས་འོད་གསལ་ལྷན་སྐྱེས་ཀྱི་སྟོང་པ་ཉིད་བསྒོམ་
པའི་གེགས་སུ་འགྱུར་བར་གསུང་པའི་གནད་དང་། རླུང་དབུ་མར་ཐིམ་པའི་རང་སྟོབས་
ཀྱིས་གཏུམ་མོ་འབར་བར་གསུང་པ་དང་དགའ་བཞི་སྟོང་བཞིའི་ངོ་བོར་སྐྱེ་བར་གསུང་
པའི་གནད་མ་གོ་བར་ཟད་དོ། །དབེན་གཞིའི་ལུས་ནི་ཕུང་པོ་ལྔ་ཀ་ཡིན་ཏེ་ལུས་ཀྱི་
སྐད་དོད་ཀཱ་ཡ་ཞེས་པ་བསགས་པ་དང་སྤུངས་པ་ལ་འཇུག་པས་གཟུགས་ཅན་མ་ཡིན་
པའི་ཕུང་པོ་བཞི་ཀ་ཡང་རང་རང་གི་ཆ་ཤས་དང་སྐད་ཅིག་སྔ་ཕྱི་དུ་མ་བསགས་པ་དང་
སྤུངས་པ་ཡིན་པའི་ཕྱིར་རོ། །དབེན་པའི་དོན་ནི་ཐ་མལ་གྱི་སྣང་ཞེན་གྱིས་དབེན་པ་
དེ་ལྟར་ན་སྔར་བཤད་པ་བཞིན་ཐུན་མོང་གཞིའི་སྐབས་བདེ་སྟོང་སྦྱར་ནས་
ཡིན་པས། 
ཡུན་རིང་དུ་བསྒོམ་པའི་རྗེས་ཐོབ་ཏུ་དབང་པོ་དྲུག་གི་ཡུལ་དུ་གང་ཤར་བ་ཐམས་ཅད་
དོན་སྟེང་ནས་གྲུབ་པ་རྡུལ་ཙམ་ཡང་མེད་པར་ངེས་པར་བྱས། དེ་ནས་སྔར་གྱི་ཡུལ་
། སྟོང་
ཅན་བདེ་བ་ཆེན་པོས་ཡུལ་སྟོང་པ་ལ་མ་ཁྱབ་པ་མེད་པས་གང་སྣང་སྟོང་པ
ལ་ཏུ་བལྟས་
པ་བདེ་བ། བདེ་བ་ཆེན་པོ་དམ་པ་རིགས་བརྒྱ་ལ་སོགས་པའི་ལྷའི་རྣམ་རོ 
ནས་བསྐྱངས་པས་གང་སྣང་ཐམས་ཅད་བདེ་ཆེན་འབར་བའི་གྲོགས་སུ་འགྱུར་ལ་འདི་
།། ༈ གཉིས་
ལ་སོར་སྡུད་དང་བསམ་གཏན་གྱི་ཡན་ལག་ཚང་ཚུལ་ཡང་ཤེས་པར་བྱའོ
། ངག་
པ་ངག་དབེན་གསུང་རྡོ་རྗེའི་ཏིང་ངེ་འཛིན་ལ་བསླབ་ཚུལ་ལ་ངག་དབེན་ཞེས་པ
གི་རྩ་བ་ཐ་མལ་པའི་རླུང་འཇུག་གནས་ལྡང་གསུམ་གྱི་རང་གདངས་རྡོ་རྗེ་གསུམ་གྱི་
རང་གདངས་སུ་དང་པོར་མོས་པས་བསྒོམ་པས། མཐར་དེ་གསུམ་གྱི་གདངས་རྡོ་རྗེ་
གསུམ་གྱི་རང་གདངས་སུ་དངོས་གནས་ལ་གྱུར་ནས་ངག་ལ་ཐ་མལ་གྱི་སྣང་ཞེན་ལོག་

256 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཚ》
པའི་དོན་ཡིན་ལ། དེ་ཡང་བསྐྱེད་རིམ་པའི་ལྷ་སྐུ་ལ་གསལ་སྣང་དང་ང་རྒྱལ་ཁྱད་
པར་ཅན་ཡོད་ན་དེའི་སྔགས་བཟླས་པས་ཞི་སོགས་ཀྱི་ལས་རབ་འབྱམས་སྒྲུབ་པ་ལ་
ནུས་པ་ཕུལ་དུ་བྱུང་བ་འབྱུང་བ་ལྟར། ལུས་དབེན་གྱི་སྐབས་སུ་རླུང་དབུ་མར་ཞུགས་
གནས་ཐིམ་གསུམ་བྱས་པའི་ལྷན་སྐྱེས་ཀྱིས་སྟོང་ཉིད་རྟོགས་པའི་གཟུང་རྣམ་ལྷར་ཤར་
བའི་རྡོ་རྗེའི་སྐུ་ཞིག་ལ་གསལ་སྣང་དང་ང་རྒྱལ་བརྟན་པོ་ཡོད་ན། ངག་དབེན་གྱི་སྔགས་
ཀྱང་ནུས་པ་ཕུལ་དུ་བྱུང་བ་འབྱུང་བ་དཔེར་ན་པི་ཝཾ་ཁོག་པ་ཕུན་སུམ་ཚོགས་པའི་རྒྱུད་
ལས་སྒྲ་སྙན་པ་འབྱུང་བ་བཞིན་ཡིན། སྤྱོད་བསྡུས་ལས་ངག་དབེན་བསྐྱེད་རིམ་པའི་
ཡུལ་མིན་པར་གསུངས་པ་ནི་སྐབས་དེར་ངག་དབེན་གྱི་རྟོགས་པ་བསྐྱེད་མི་ནུས་པའི་
དོན་ཡིན་གྱི་དེས་ངག་དབེན་ལ་གོ་བ་ཆགས་མི་ནུས་པའི་དོན་མིན་ནོ། །དངོས་ཀྱི་
དོན་ལ། སྙིང་ཁའི་སྣ་རྩེར་སྔགས་ཀྱི་ཐིག་ལེ་དང༌། གདོང་གི་སྣ་རྩེར་འོད་ཀྱི་ཐིག་
ལེ༑ གསང་བའི་སྣ་རྩེར་རྫས་ཀྱི་ཐིག་ལེ་བསྒོམ་ཚུལ་གསུམ་ལས། དང་པོ་ལ་ཡང་།
བསྡུས་པ་མི་ཤིགས་པ་ཨ་ཐུང་གཅིག་པུ་བསྒོམ་པ་དང་རྒྱས་པ་སྔགས་འཁོར་དང་བཅས་
པ་གཉིས་སྔ་ཕྱི་འདྲ་ཞིང་གང་རུང་རེས་ཀྱང་ཆོག་ནའང་ཐོག་མར་བསྡུས་པ་བསྒོམ་ན།
རང་རྡོ་རྗེ་འཆང་དུ་གསལ་བའི་སྙིང་གའི་རྩ་འཁོར་གྱི་དབུས་སུ་ཡེ་ཤེས་སེམས་དཔའ་
རྡོ་རྗེ་འཆང་སྐུ་མདོག་དཀར་པོ་ཡུམ་བཅས། དེའི་ཐུགས་ཀར་མ་ལས་ཐོབ་པའི་ཐིག་
ལེའི་དྭངས་མ་དམར་པོ་འོག ཕ་ལས་ཐོབ་པའི་དཀར་པོ་སྟེང་དུ་གའུ་ཁ་སྦྱར་གྱི་དབུས་
སུ་ཤིན་ཏུ་ཕྲ་བའི་རླུང་སེམས་ཨ་ཐུང་ཤད་ཀྱི་རྣམ་པ་ཅན་ཏེ་དབུ་ཆེན་གྱི་ཤད་རྩེ་མོ་ཕྲ་
བ་གྱེན་དུ་བསྟན་པ་སྔོན་པོ་ཐིག་ལེ་ནཱ་ད་དང་བཅས་པ་བདེ་བ་ཆེན་པོའི་ངོ་བོ་བྱང་སེམས་
བ་མོ་ལྟ་བུ་འཛག་བཞིན་པ་ལ་རང་སེམས་ཞུགས་པ་བཞིན་བྱས་ནས་བསྒོམ་པས་རླུང་
དབུ་མར་ཞུགས་གནས་ཐིམ་གསུམ་བྱས་པའི་སྟོང་བཞི་དགའ་བཞིའི་ངོ་བོར་བྱུང་ཞིང་།
དེ་དག་གི་ཚེ་ལུགས་འབྱུང་དང་ལུགས་ལྡོག་གི་སྟོང་བཞི་དེ་དང་དགའ་བཞི་སོ་སོའི་

《ཚ》 དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས། 257
དུས་སུ་བདེ་སྟོང་སྦྱར་ནས་སྒོམ་ཚུལ་ལ་མཁས་པར་བྱས་ལ་བསྐྱང་ནས། མཉམ་
གཞག་ལས་ལྡང་ཚད་ཚད་པའི་ཚེ་འཕེན་པའི་དབང་གིས་ཤིན་ཏུ་ཕྲ་བའི་རླུང་སེམས་
དང་པོའི་མགོན་པོ་ཡབ་ཡུམ་རྟེན་བརྟེན་པར་བཅས་པའི་སྐུར་ཕུང་པོ་རྙིང་པ་ལས་གོ་
ས་ལོགས་སུ་ཕུང་པོ་རྙིང་པའི་ཕྱི་ནང་གང་རུང་དུ་ལྡང་ནས་གསལ་སྣང་དང་ང་རྒྱལ་
འཛིན་ཅིང་བསམ་གཏན་གཉིས་ཀྱི་སྡུད་རིམ་བསྒོམ། ཡང་སྙིང་ཁའི་ཨ་ཐུང་ལ་དམིགས་
ནས་རླུང་ཞུགས་གནས་ཐིམ་པའི་ཚེ་ལུགས་འབྱུང་ལུགས་ལྡོག་གི་བདེ་བས་བདེ་སྟོང་
སྦྱར། ཡང་ལོངས་སྐུར་ལྡང་བ་ཡང་དང་ཡང་དུ་འཁོར་མར་བསྒོམ་ནས་མཉམ་གཞག་
ལས་ལངས་འདོད་ན། བདག་གི་ཕྲ་བའི་ལུས་ཐ་མལ་པའི་ཡུལ་དུ་གྱུར་པ་འདིས་རགས་
པའི་ལུས་བཟུང་ནས་འགྲོ་བའི་དོན་བྱེད་སྙམ་པའི་འཕེན་པ་བཏང་ནས། ཕུང་པོ་རྙིང་
པ་དམ་ཚིག་པར་གསལ་བའི་སྤྱི་བོ་ནས་སྙིང་གར་ཞུགས་ནས་རྗེས་ཐོབ་ཀྱི་ཉམས་ལེན་
གང་ཤར་ཐམས་ཅད་བདེ་སྟོང་ལྷའི་རྣམ་རོལ་དུ་བལྟ་བ་ལུས་དབེན་ལྟར་རོ། །ཉིན་
པར་དེ་ལྟར་བསྒོམ་ནས་གཉིད་ལ་འགྲོ་ཁར་སྙིང་ཁའི་ཨ་ཐུང་ལ་དམིགས་ནས་བསྒོམ་
པས་ཉིན་པར་བསྒོམ་པའི་ནུས་པ་དང་གཉིད་ཀྱི་དུས་སུ་རླུ ང་རགས་པ་རང་བབས་ལ་
སྙིང་གར་ཐིམ་པ་གཉིས་སྦྲག་ནས་བསྒོམ་པས་ཞུགས་གནས་ཐིམ་གསུམ་སད་དུས་ལས་
ལྷག་པ་འབྱུང་བས་དེ་དང་དེའི་ཚེ་བདེ་སྟོང་སྦྱར་ནས་བསྒོམ་པ་དང༌། གཉིད་སད་
པར་རྩོམ་པ་ན་རྨི་ལམ་གྱི་ལུས་ལོངས་སྐུར་ལྡང་བ་དང་། སླར་ཡང་སྙིང་གའི་ཨ་
ཐུང་ལ་དམིགས་ནས་བསྒོམ་པ་དང་། ལོངས་སྐུར་ལྡང་པ་འཁོར་མར་བསྐྱངས་ནས་
སད་པར་འདོད་ན་སད་ཚུལ་ཁྱད་པར་ཅན་བྱས་ནས་ཕུང་པོ་རྙིང་པ་ལ་འཇུག་པ་སོགས་
ལ་མཁས་པར་བྱའོ། །འདི་ལ་གཉིད་དུས་ཀྱིས་སད་དུས་ལ་བོགས་འདོན་པ་དང་སད་
དུས་ཀྱིས་གཉིད་དུས་ཀྱི་ཉམས་ལེན་ལ་བོགས་འདོན་པ་གཉིས་ཡོད་དོ། །རྒྱས་པ་
བསྒོམ་ན་པད་མ་འདབ་བརྒྱད་བསྒོམ་པ་དང༌། རྩ་འདབ་བརྒྱད་གང་རུང་བསྒོམ་པ་

258 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཚ》
ལ་དབྱངས་གསལ་གྱི་ཡི་གེ་འགོད་ལུགས་པད་འདབ་ཕྱི་མ་བཞི་ལ་ཤར་སོགས་ཕྱོགས་
བཞི་ལ། ཨ་ཨཱ། ཨི་ཨཱི། ཨུ་ཨཱ། ཨེ་ཨི། མཚམས་བཞི་ལ། ཨོ་ཨཽ། ཨཾ་
ཨརྣམས་དཀར་པོ། པད་འདབ་བར་པ་བརྒྱད་ལ་ཕྱོགས་བཞིར། ཀ་ཁ་ག་གྷ། ཙ་
ཚ་ཛ་ཛྷ། ཊ་ཐ་ཌ་དྷ། ཏ་ཐ་ད་དྷ། མཚམས་བཞིར། པ་ཕ་བ་བྷ། ཡ་ར་ལ་ཝ། ཤ་
ཥ་ས་ཧ། ང་ཉ་ཎ་ན། རྣམས་དམར་པོ། པད་འདབ་ནང་མ་བཞི་ལ། རྀ་རཱི། མཾ་
ཚྭ་བཞི་ནག་པོ་འཕྲེད་ལ་འགོད། རྩ་འདབ་བསྒོམ་ན་ཕྱི་ནས་ནང་ལ་འགོད་པ་དང་
དབུས་ཀྱི་མི་ཤིགས་པ་གསལ་བཏབ་ནས། རླུང་འདུ་བའི་རྟེན་འབྲེལ་གྱི་གནད་ཡོད་
པས། ཐོག་མར་དབྱངས་ཀྱི་ཡི་གེ་རྩ་འདབ་དང་བཅས་པ་ལ་སེམས་བཟུང་། དེའི་
ཡུན་ཉིས་འགྱུར་ཙམ་གསལ་བྱེད་དང་། དེའི་ཉིས་འགྱུར་རི་ཝཾ་དང་། དེའི་ཉིས་
འགྱུར་ཙམ་ཐིག་ལེ་ཨ་ཐུང་དང་བཅས་པ་ལ་སེམས་བཟུང་ནས་བདེ་སྟོང་སྦྱར་ནས་སད་
དུས་དང་གཉིད་དུས་ཀྱིས་དགེ་སྦྱོར་སྐྱོང་ཚུལ་སྔར་བཞིན་ཡིན་ལ། ཚེ་འདིར་དེ་ལྟར་
བསྐྱངས་བའི་རྣལ་འབྱོར་པ་འཆི་བར་ཉེ་བའི་ཚེ་ལྟུང་བ་ཕྱིར་བཅོས་པ་དང་ཡོ་བྱད་ཚོགས་
སུ་གཏོང་བ་སོགས་བྱས་ལ་འཆི་ཁར་བླ་མ་ལ་གསོལ་བ་དྲག་ཏུ་འདེབས་ཅིང་། སྙིང་
ཁའི་སྔགས་ཀྱི་ཐིག་ལེ་རྒྱས་བསྡུས་གང་རུང་ལ་དམིགས་ནས་བསྐྱངས་པས། དེའི་
ཚེ་ལས་ཀྱི་དབང་གིས་རང་དབང་མེད་པར་རླུང་ཐིམ་ནས་སྙིང་ཁའི་རྩ་མདུད་གྲོལ་བས་
དེ་དང་ཚེ་འདིར་གོམ་པའི་དབང་གིས་འབྱུང་བ་ཐིམ་རིམ་སོ་སོའི་དུས་སུ་དྲན་ཤེས་སྟོབས་
དང་ལྡན་པ་སྐྱེ་བས། ཐིམ་རིམ་སོ་སོ་ངོས་ཟིན་པར་བྱས་ལ་སྟོང་པ་བཞི་ཀ་དང་ཁྱད་
པར་ཐམས་ཅད་སྟོང་པ་འོད་གསལ་གྱིས་དུས་སུ་བདེ་སྟོང་སྦྱར་ནས་གཞིའི་འཆི་བ་འོད་
གསལ་ལམ་གྱི་འོད་གསལ་དང་བསྲེས་ནས་བསྒོམ། འོད་གསལ་དེ་ལས་ལྡང་བར་
རྩོམ་པ་ན་བར་དོའི་ལུས་ལོངས་སྐུར་ལྡང་བའི་འཕེན་པ་བཏང་ནས་བར་དོའི་ལུས་ཡིད་
ངོར་ལྷ་སྐུར་ལངས་ནས་སྡུད་རིམ་བསྒོམ། སྐྱེ་བ་ལེན་པའི་ཚེ་གང་དུ་སྐྱེ་བའི་ཕ་མ་

དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས། 259
ཁབ
གཉིས་དང་དེ་གཉིས་ཀྱི་ཁམས་དཀར་དམར་ལ་ཐ་མལ་གྱི་སྣང་ཞེན་བཟློག་ནས་བསམ་
བཞིན་དུ་སྲིད་པ་བཟུང་ནས་ལམ་ལྷག་མ་ཉམས་སུ་ལེན་པར་བྱེད་ལ། སད་དུས་དང་
གཉིད་དུས་དང་འཆི་དུས་ཀྱི་བསྲེ་བ་སྐོར་དགུ་དབེན་པ་གསུམ་ཀ་ལ་འཁྱེར་ཤེས་དགོས་
ལ་སེམས་དཔའ་གསུམ་བརྩེགས་ཀྱང་དོན་ནོ། །འདི་དག་དམིགས་རྣམ་སྐྱོང་ཚུལ་
མདོར་བསྡུས་ཙམ་ཡིན་པས། རིམ་པ་ལྔའི་ཞིབ་ཆ་མཐའ་དག་གསལ་སྒྲོན་དང་གདན་
རྫོགས་ལས་ཤེས་དགོས་སོ། །གདོང་གི་སྣ་རྩེར་འོད་ཀྱི་ཐིག་ལེའི་སྲོག་རྩོལ་བསྒོམ་
པ་ལ་ཐོག་མར་རླུང་གི་རྣམ་གཞག་རྒྱས་པ་དང༌། སྔགས་བཏུ་བའི་གཞི་ལ་སོགས་
པ་སྔགས་ཀྱི་རྣམ་གཞག་རྒྱས་པར་ཤེས་པར་བྱས་ལ། མདོ་སྔགས་གཉིས་ཀའི་སྐབས་
སུ་བདག་འཛིན་འཁོར་བའི་རྩ་བར་འདོད་པ་དང་དེའི་གཉེན་པོ་བདག་མེད་རྟོགས་པའི་
ཤེས་རབ་ལ་འདོད་པར་འདྲ་ཡང་། དེའི་སྟེང་དུ་ཐེག་པ་འདི་ལ་རླུང་གིས་ཐ་མལ་པ་
ལ་འཁོར་བའི་རྒྱུ་བྱེད་ཅིང་རྣལ་འབྱོར་པ་ལ་མཆོག་དང་ཐུན་མོང་གི་དངོས་གྲུབ་ཀྱི་རྩ་
བ་བྱེད་ཚུལ། རོ་རྐྱང་གི་རླུང་དབུ་མར་བཙུད་ནས་སྙིང་གའི་མི་ཤིགས་པ་ལ་འཆི་རིམ་
ཇི་ལྟ་བ་བཞིན་ཞུགས་གནས་ཐིམ་གསུམ་བྱས་པའི་འོད་གསལ་གྱི་སེམས་བདེ་བ་ཆེན་
པོའི་ངོ་བོར་གྱུར་པ་དེས་རང་བཞིན་མེད་པ་འཛིན་སྟངས་ཀྱི་ཡུལ་དུ་བྱས་པའི་དཔེ་དོན་
གྱི་འོད་གསལ་ལས་དག་མ་དག་གི་སྒྱུ་མའི་སྐུ་འགྲུབ་ཚུལ་ལ་ངེས་པ་བརྟན་པོ་བཙལ་
ནས་དམིགས་པ་དངོས་ཀྱི་ཚེ། གནད་བཞི་ཚང་བའི་སྒོ་ནས། རང་གསང་ཆེན་རྡོ་
རྗེ་འཆང་ཡབ་ཡུམ་དུ་གསལ་བའི་རྩ་གསུམ་འཁོར་ལོ་བཞི་དང་བཅས་པའི་སྙིང་ཁའི་
རྩ་འཁོར་གྱི་དབུས་སུ་ཡེ་ཤེས་སེམས་དཔའ་དེའི་ཐུགས་ཀའི་ཐིག་ལེའི་དབུས་སུ་ཨ་
ཐུང་སྔོན་པོ་འོད་འཚེར་ཞིང་བྱང་སེམས་བ་མོ་ལྟ་བུ་འཛག་པ་ཤིན་ཏ་ཕྲ་བ་ལ་དམིགས་
པ་བརྟན་པ་ཡུན་རིང་བར་བསྐྱངས་ནས། དེའི་ནཱ་ད་ལས་སྲོག་འཛིན་སྤོས་རེ ང་གི་
དུད་པ་ལྟ་བུ་དལ་བུས་བྷུ་ཏི་ནས་ཡར་སོང་བ་ཡར་སྣ་སྨིན་དབུས་སུ་སླེབས་པ་ན། རླུང་

260 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
དེའི་རང་གདངས་ཨོ་གྱི་རང་གདངས་སུ་ཤར་བ་ནང་དུ་ཞུགས། ཨཱའི་གདངས་གྱིས་
ཨ་ཐུང་ལ་སིབ་ཀྱིས་ཟིམ་ནས་གནས་ཧཱུྃ་གི་གདངས་ཀྱིས་ཕྱིར་ལྡང་བ་དང༌། ཡང་
དེའི་ཞབས་ནས་ཐུར་སེལ་སེར་པོ་སྤོས་རེང་གི་དུ་བ་ལྟ་བུ་བྱུང་བ་དྷུ་ཏིའི་མར་སྣར་
སླེབས་པ་ན་ཨོཾ་གྱིས་འཇུག ། ས་གནས། ཧཱུྃ་གིས་ལྡང་བ་དང་། ཡང་དེའི་ནཱ་
ད་ནས་སྲོག་འཛིན་ཡར་འགྲོ་བ་དང་། ཞབས་ནས་ཐུར་སེལ་མར་འགྲོ་བ། ཨོཾ་གྱིས་
འཇུག་པ། ཨས་གནས་པ། ཧཱུཾ་གིས་ལྡང་བ་རྣམས་དུས་མཉམ་དུ་བྱེད། དེ་ལྟར་
ཡང་ཡང་གོམ་པས་གཞི་ལ་འཇུག་ལྡང་གཉིས་ལས་གནས་པ་ཟུར་དུ་མེད་ཀྱང་། དང༌
པོར་འཇུག་ལྡང་གང་རུང་གི་ཡུན་གྱི་གནས་པ་རྩོལ་བས་བཅོས་ནས་བསྒོམ་པས། མཐར་
འཇུག་ལྡང་ཇེ་ཐུང་དང་གནས་པ་ཇེ་རིང་དུ་སོང་ནས་གནས་པ་འབའ་ཞིག་ཏུ་འགྱུར་
ལ༑ དེའི་ཚེ་ལུས་ཀྱི་སྟོད་སྨད་ཀྱི་རླུང་དང་བྱང་སེམས་རྣམས་མི་ཤིགས་པ་ལ་ཉེ་བའི་
རྩ་འཁོར་གྱི་ནང་དང་རླུང་རགས་པ་འགའ་རེ་མི་ཤིགས་པ་རང་ལ་ཐིམ་པར་འགྱུར་བས།
དེ་དག་གི་ཚེ་སྤྱིར་དགའ་བ་བཞི་དང་། ཁྱད་པར་སྙིང་ཁའི་རླུང་དང་བྱང་སེམས་འདུ་
བའི་དགའ་བཞི་སྟོང་བཞིའི་ཚེ་བདེ་སྟོང་སྦྱར་ནས་སད་པ་དང་གཉིད་དང་འཆི་བའི་བསྲེ་
བ་དང་རྗེས་ཐོབ་ཀྱི་ཉམས་ལེན་རྣམས་ལ་མཁས་པར་བྱའོ། ། ཡན་ལག་གི་རླུ ང་ལ་
རྡོར་བཟླས་བྱེད་ན་དབང་པོ་དེ་དང་དེའི་རྩཡི་རྩ་བ་མི་ཤིགས་པ་ལ་ཟུག་པར་མོས་ནས་
རྡོ་རྗེ་གསུམ་གྱི་བཟླས་པ་བྱའོ། །གསང་བའི་སྣ་རྩེར་རྫས་ཀྱི་ཐིག་ལེའི་སྲོག་རྩོལ་
བསྒོམ་ཚུལ་ནི། རང་རྡོ་རྗེ་འཆང་སེམས་དཔའ་གསུམ་བརྩེགས་ཡུམ་བཅས་ཀྱི་རྩ་
གསུམ་འཁོར་ལོ་བཞི་དང་བཅས་པའི་ཡུམ་གྱི་དྷུ་ཏིའི་མར་སྣ་རང་གི་དྷུ་ཏིའི་ནང་དུ་
ཚུར་དྲངས། རང་གི་སྙིང་ཁ་ནས་རླུང་ཐིག་ལེའི་གཟུགས་ཅན་སྤྲོས་ནས་དྷུ་ཏི་འཕྲད་
འཚམས་ཀྱི་ནང་དུ་ཉི་གདན་ལ་གནས་པའམ་ཡང་ན་སྐྱིལ་ཀྲུང་བཞི་ལྡན་དུ་བྱས་ནས་
དམིགས་པ་བསྐྱང་པས་རླུང་ཐིམ་རྟགས་བྱུང་བ་ན་སྙིང་ཁའི་ཨ་ཐུང་ལ་དམིགས་པ་གཏད་

དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས། 261
པས་ཕྱིའི་རྐྱེན་ཕྱག་རྒྱ་དང་སྦྱར་བའི་ནུས་པས་སྲོག་རྩོལ་སྔ་མ་གཉིས་ཀྱི་སྐབས་ལས་
ཀྱང་རླུང་དང་བྱང་སེམས་སྙིང་ཁར་འདུ་འཕུལ་ཆེ་བས་ལུགས་འབྱུང་དང་ལུགས་ལྡོག་
གི་དགའ་བཞི་ཕུལ་དུ་བྱུང་བ་འཆར་བས་དེ་དག་གི་ཚེ་ཡང་བདེ་སྟོང་སྦྱར་ནས་སད་
པ་དང་གཉིད་དང་འཆི་དུས་ཀྱི་བསྲེ་བ་བསྒོམ་པས་འདི་སྲོག་རྩོལ་སྔ་མ་གཉིས་ཀྱི་བོགས་
འདོན་དུ་འགྱུར་རོ། །ངག་དབེན་གྱི་མཇུག་ཏུ་ཁྱབ་བྱེད་ལ་རྡོར་བཟླས་བྱེད་ན་ལུས་
ཀྱི་སྟོད་སྨད་ཐམས་ཅད་ཀྱི་བ་སྤུའི་བུ་ག་ཚུན་གྱི་རྩ་ཐམས་ཅད་ཀྱི་རྩ་བ་མི་ཤིགས་པའི་
ཐད་ཀྱི་དྷུ་ཏི་ལ་ཟུག་པའི་ནང་ནས་རླུང་སྔོ་བུན་བུན་དལ་བུས་སོང་བ་རྩ་སོ་སོའི་རྩེར་
སླེབས་པ་ན་ཨོཾ་གྱི་ནང་དུ་འཇུག་པ་སོགས་ཀྱི་དམིགས་པ་སྐྱོང་བ་ཡིན་ནོ། །གསུམ་
པ་སེམས་དབེན་ཐུགས་རྡོ་རྗེའི་ཏིང་ངེ་འཛིན་སྒོམ་པ་ལ་དབེན་གཞིའི་སེམས་ནི་སྣང་
བ་གསུམ་གྱི་སེམས་ཡིན་ལ། དེ་མཚན་འཛིན་ལས་མ་དབེན་ཞིང་བདེ་བ་ཆེན་པོའི་
ངོ་བོར་མ་སོང་བ་ལས་མ་དབེན་པ་དེ་སྐབས་འདིའི་དམིགས་པ་བསྐྱངས་པས་མཚན་
འཛིན་དང་བྲལ་ཞིང་བདེ་བ་ཆེན་པོའི་ཡེ་ཤེས་ཀྱི་ངོ་བོར་སོང་བ་ལ་སེམས་དབེན་ཞེས་
བྱ་ལ། 
སེམས་ཀྱི་ངོ་བོ་མཐོང་བ་བླ་མེད་ཀྱི་རྒྱུད་ལ་འཇུག་དགོས་པར་གསུངས་པ་
ནི་སེམས་ཀྱི་གནས་ལུགས་བདག་མེད་ཕྲ་མོ་རྟོགས་པ་ལ་དེ་དགོས་པར་སྟོན་པ་མིན་
གྱི་རླུང་དྷུ་ཏིའི་ནང་དུ་ཞུགས་གནས་ཐིམ་གསུམ་བྱས་པའི་སྣང་བ་གསུམ་གྱི་མཐར་
ཐམས་ཅད་སྟོང་པ་འོད་གསལ་གྱི་སེམས་མངོན་དུ་འགྱུར་བ་ལ་འདུས་པ་ལྟ་བུའི་བླ་
མེད་ཀྱི་རྒྱུད་ལ་འཇུག་དགོས་ཞེས་པ་ཡིན་ནོ། །སྣང་བ་གསུམ་གྱི་མིང་ལ་ཀུན་བཏགས་
སོགས་ཀྱིས་བཏགས་པའི་མིང་ཕར་ཕྱིན་ཐེག་པ་དང་ཐུན་མོང་བ་ཡིན་ཀྱང་། དེ་གསུམ་
ལ་དེ་དག་གི་མིང་གིས་བཏགས་པ་དང་བཏགས་པའི་དོན་ཕར་ཕྱིན་ཐེག་པ་ལ་མ་གྲགས་
པས་ཐུན་མོང་བ་མིན་ནོ། །བསྒོམ་ཚུལ་དངོས་ནི། འདི་ལ་རིན་པོ་ཆེ་ལྟ་བུའི་དབང་
རྒོན་འགའ་ཞིག་ཕྱག་རྒྱ་ལ་མ་ལྟོས་བར་སེམས་དབེན་བསྐྱེད་པ་ཞིག་ཡོད་ཀྱང་། འདིར་

262 _ རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཚ》
ཡེ་ཤེས་ཀྱི་ཕྱག་རྒྱ་ལ་བསྟེན་ཚུལ་སྟོན་པ་ཡིན་པས་གནད་བཞི་ཚང་བའི་རྡོ་རྗེ་འཆང་
སེམས་དཔའ་སུམ་བརྩེགས་ཡུམ་བཅས་ཀྱི་ཡུམ་གྱི་དྷུ 'ཏི འི་མར་སྣ་བཞེས་ནས་རང་
གི་དྷ ''ཏི ར་དྲངས་ནས་སྙིང་གའི་སྔགས་འཁོར་རྒྱས་པའམ། མི་ཤིགས་པའི་ཨ་ཐུང་
གཅིག་པུ་ལ་སེམས་བརྟན་པར་བཟུང་སྟེ། ཨ་ཐུང་ལས་འོད་ཟེར་འཕྲོས་ཕྱི་སྣོད་ཀྱི་
འཇིག་རྟེན་ཐམས་ཅད་ལ་ཕོག་པས་ལན་ཚྭ་ཆུ་ལ་ཞུ་བའམ་རྡོ་ཚན་ལ་ཁ་བ་བབས་པ་
ལྟར་ཞུ་ནས་བཅུད་དང་དེར་རོང་དང་། རང་ཡང་སྟོད་སྨད་རྒྱབ་མདུན་ཐམས་ཅད་ནས་
མེ་ལོང་ལ་ཧ་བཏབ་པ་བཞིན་དུ་ཞུ་ནས་ ཡེ་ཤེས་སེམས་དཔའ་ལ། ཡེ་ཤེས་སེམས་དཔའ་དེ་
ཨ་ཐུང་དང༌། དེ་ཡང་ནཱ་དའི་བར་དང་། དེ་ཡང་མི་དམིགས་པར་བསམ། ཡང་ན་
རང་ནས་འོད་གསལ་དུ་བསྡུས་པས། ཕྱིའི་རྐྱེན་ཕྱག་རྒྱ་དང༌། ནང་གི་རྐྱེན་བསམ་
གཏན་གཉིས་དང་འདྲ་བའི་སྡུད་རིམ་བསྒོམ་པས་སྔ་མ་ནས་རྡོར་བཟླས་ཀྱིས་སྙིང་གའི་
རྩ་མདུད་གྲོལ་བའི་དབང་གིས་ལུས་ཀྱི་སྟོད་སྨད་ནས་རླུང་དང་བྱང་སེམས་སྙིང་ཁར་
འདུ་བའི་ཚེ། སྙིང་ཁའི་རྩ་འདབ་ཕྱི་མའི་ནང་དུ་སླེབས་པའི་ཚེ་ལུགས་འབྱུང་གི་ལྷན་
སྐྱེས་ལས་ཕྱེ་བའི་དགའ་བ་དང་སྣང་བ། བར་བར་མཆོག་དགའ་དང་མཆེད་པ། ནང་
མར་ཁྱད་དགའ་ཉེར་ཐོབ་མི་ཤིགས་པ་ལ་ཐིམ་པའི་ཚེ། ལྷན་སྐྱེས་དང་འོད་གསལ་
འཆར། ཡང་ཕྱིར་གྱེས་ནས་འདབ་མ་དང་པོར་སླེབས་པ་ན། ལུགས་ལྡོག་གི་ཉེར་
ཐོབ། བར་བར་མཆེད་པ། ཕྱི་མར་སྣང་བ། སྤྱི་བོ་ལ་སོགས་པ་རླུང་དང་ཐིག་ལེ་
རང་རང་གི་གནས་སུ་སླེབས་པ་ན་ལུགས་ལྡོག་གི་ལྷན་སྐྱེས་འཆར་བས་དེ་དག་གི་ཚེ་
བདེ་སྟོང་སྦྱར་ནས། ལོངས་སྐུར་ལངས་པ་དང་། ཕུང་པོ་རྙིང་པ་ལ་འཇུག་པ་དང་
རྗེས་ཐོབ་ཀྱི་དགེ་སྦྱོར་བསྐྱང་བར་བྱའོ། །གཞིའི་སྐབས་སུ་གཉིད་དུས་སུ་སྣང་མཆེད་
ཐོབ་གསུམ་འོད་གསལ་དང་བཅས་པ་འཆར་ཡང་མཚན་ཉིད་རྫོགས་པར་མི་འཆར་ལ།
འཆི་དུས་སུ་རྫོགས་པར་འཆར་བ་ལྟར། ལམ་དུས་སུ་ཡ་ང༌། ལུས་དབེན་གྱི་སྐབས་

དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས། - 263
སུ་འོག་སྒོར་ཐིག་ལེ་བསྒོམ་པ་ནས་ངག་དབེན་གྱི་བར་དུ་དེ་དག་འཆར་ཡང་མཚན་
ཉིད་རྫོགས་པར་མི་འཆར་ལ། སྙིང་ཀའི་རྩ་མདུད་རྫོགས་པར་གྲོལ་བའི་སེམས་དབེན་
ནས་དེ་དག་ཕལ་ཆེར་རྫོགས་པར་འཆར་ཞིང་དཔེ་ཡི་འོད་གསལ་མཐར་ཐུག་ནས་འཆི་
དུས་ལྟར་མཚན་ཉིད་ཡོངས་སུ་རྫོགས་པར་འཆར་ལ། དེ་ལྟ་བུའི་མཉམ་རྗེས་ཀྱི་དགེ་
སྦྱོར་ཟླ་བ་དྲུག་དང་བཅོ་བརྒྱད་ལ་སོགས་པར་བསྐྱངས་པས་སྒྲ་ལུས་འགྲུབ་པའི་མཚན་
མ་སངས་རྒྱས་ཐམས་ཅད་ཀྱིས་རང་ལ་འོད་ཟེར་གྱི་དབང་བསྐུར་བ་དང་། ཚངས་པ་
སོགས་ཀྱིས་ཕྱག་བྱེད་པའི་ལྟས་བྱུང་ནས་དཔེའི་འོད་གསལ་མཐར་ཐུག་འཆར་བའི་ཕྱིར་
དུ་དབང་གསུམ་པ་དངོས་དབང་དུ་བསྐུར་ནས་སྔར་བཞིན་སེམས་དབེན་གྱི་དམིགས་
པ་བསྐྱངས་པས་འཆི་དུས་ཇི་ལྟ་བའི་ལུགས་འབྱུང་གི་སྣང་མཆེད་ཐོབ་གསུམ་དཔེ་ཡི་
འོད་གསལ་མཐར་ཐུག་གི་བར་ལེགས་པར་འཆར་རོ། །དེ་ལྟར་དབེན་པ་གསུམ་གྱི་
རྫོགས་རིམ་ལ་མོས་ནས། བདེན་པ་གཉིས་སོ་སོ་བ་དང་། དེ་གཉིས་ཟུང་དུ་འཇུག་
པའི་རྫོགས་རིམ་དང་གསུམ་ཡོད་པ་ལས་དང་པོ་ནི། ཀུན་རྫོབ་བདེན་པ་བདག་བྱིན་
རླབས་ཀྱི་རིམ་པ་ལ་སློབ་པ་ལ། བདག་བྱིན་རླབས་ཞེས་པའི་བདག་ནི་སེམས་ཅན་
དུ་གདགས་པའི་གཞི་ལ་རགས་པ་གནས་སྐབས་པ་ཆུའི་ཚ་བ་ལྟ་བུ་དང༌། གཉུག་
མ་ལྷན་སྐྱེས་ཀྱི་ལུས་ཤིན་ཏུ་ཕྲ་བའི་རླུང་སེམས་ཆུའི་གཤེར་བ་ལྟ་བུ་གཉིས་ལས་ཕྱི་
མ་འདི་ཡིན་ལ། བྱིན་གྱིས་རླབས་པའི་དོན་ནི་འཕགས་པ་ཡབ་སྲས་ལྟ་བུ་རྒྱུད་དོན་
ལ་མཁས་པའི་བླ་མའི་མན་ངག་ལ་བརྟེན་ནས་ཕུང་པོ་ཕྲ་རགས་བསྒོམ་སྟོ བས་ཀྱིས་
ཕྱེ་ནས་ཤིན་ཏུ་ཕྲ་བའི་སེམས་ཀྱི་བཞོན་པར་གྱུར་པའི་རླུང་མཚན་དཔེས་སྤྲས་པའི་སྒྱུ་
མའི་སྐུར་དངོས་གནས་ལ་བཞེངས་པའི་དོན་ཡིན། འདི་འདྲ་བའི་སྐུའི་སྒྲུབ་གཞི་
སེམས་ཅན་ཐམས་ཅད་ལ་ཁྱད་པར་མེད་པར་ཡོད་ཀྱང་ཐོས་པ་མང་བ་དང་རྟོག་གེའི་
རིག་པས་མངོན་སུམ་དུ་ངེས་མི་ནུས་ལ། བླ་མའི་མན་ངག་གིས་དེ་ངེས་ནས་དེ་ལས་

264 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
རང་གི་ཐོབ་བྱ་མཐར་ཐུག་ལོངས་སྤྱོད་རྫོགས་པའི་སྐུ་སྒྲུབ་ཚུལ་ཤེས་ནས་དལ་འབྱོར་
ལ་སྙིང་པོ་ལེན་དགོས་ལ་ཉམས་སུ་ལེན་ཚུལ་དངོས་ནི། སྔར་བཤད་ཟིན་པ་ལྟར་
རང་གསང་ཆེན་རྡོ་རྗེ་འཆང་ཡབ་ཡུམ་སེམས་དཔའ་སུམ་བརྩེགས་རྩ་འཁོར་ཨ་ཐུང་
དང་བཅས་པ་གསལ་བཏབ་ནས་ཡབ་ཡུམ་སྐྱིལ་ཀྲུང་བཞི་ལྡན་དུ་བྱས་ནས་བསམ་གཏན་
གཉིས་དང་འདྲ་བའི་སྡུད་རིམ་བསྒོམ་པས་ཕྱི་ནང་གི་རྐྱེན་གཉིས་ལ་བརྟེན་ནས་འཆི་
རིམ་ཇི་ལྟ་བའི་ཁྱབ་བྱེད་ཀྱི་རླུང་ཕྲ་མོ་ཚུན་ཆད་ལྷག་མ་མ་ལུས་པ་སྙིང་གའི་མི་ཤིགས་
པ་ལ་ཐིམ་པའི་དཔེའི་འོད་གསལ་མཐར་ཐུག་པ་ཤར་བའི་ཚེ་བདེ་སྟོང་སྦྱར་ནས་བསྒོམ་
སྟེ་འོད་གསལ་དེ་ལས་ལྡང་བར་རྩོམ་པ་ན། ཤིན་ཏུ་ཕྲ་བའི་རླུང་སེམས་སྒྱུ་མའི་སྐུར་
ལྡང་བར་བྱའོ་སྙམ་པའི་འཕེན་པ་བཏང་བས། དཔེའི་འོད་གསལ་མཐར་ཐུག་འགག་
པ༑ ལུགས་ལྡོག་གི་ཉེར་ཐོབ་འཆར་བ། མ་དག་པའི་སྒྲ་མའི་སྐུ་དངོས་གནས་ལ་
གྲུབ་པ་གསུམ་དུས་མཉམ་དུ་འབྱུང་ལ། དེ་ཡང་སྙིང་གའི་མི་ཤིགས་པའི་ཐིག་ལེ་
དམར་པོ་གདན་དང་དཀར་པོ་གོས་ཀྱི་ཚུལ་དུ་བྱས་ནས་སྙིང་གའི་རྩ་འཁོར་གྱི་དབུས་
སུ་ཐོག་མར་བཞེངས་ནས་ལུགས་ལྡོག་གི་ཉེར་ཐོབ་མཆེད་པ་སྣང་བ་གསུམ་རྫོགས་
ནས་སྤྲིན་རུམ་ནས་གློག་འཁྱུག་པའམ་ཆུ་ལས་ཉ་ལྡང་བ་ལྟར་ཕུང་པོ་རྙིང་པའི་ཕྱི་རོལ་
ཏུ་འབྱུང་བ་དེས་བསམ་གཏན་གཉིས་ཀྱི་སྡུད་རིམ་བསྒོམ་པར་རླུང་ཞུགས་གནས་ཐིམ་
གསུམ་བར་དོ་བ་ལ་འབྱུང་བ་ལྟ་བུ་འབྱུང་ལ། དེ་ལྟ་བུའི་སྐུ་དེ་ནི་སྒྱུ་མའི་སྐྱེས་བུ་
ལ་སོགས་པ་དཔེ་བཅུ་གཉིས་དང་འདྲ་ཞིང་རྒྱུ་གང་ལས་སྐུ་དེ་དངོས་སུ་འགྲུབ་ན་སྤྲོས་
བཅས་དང་སྤྲོས་མེད་དང་། ཤིན་ཏུ་སྤྲོས་མེད་སོགས་བསོད་ནམས་ཀྱི་ཚོགས་ཤིན་
ཏུ་ཕྲ་བའི་རླུང་མཚན་དཔེའི་སྐུར་བསྒྱུར་ཐུབ་ངེས་ཤེས་པ་དང༌། དཔེའི་འོད་གསལ་
མཐར་ཐུག་གི་བཞོན་པའི་རླུང་ལས་འགྲུབ་པའམ་ལྡང་། རྐྱེན་ནི་ལུས་དབེན་ནས་
བཟུང་སྟེ་འོད་གསལ་གྱི་མཐར་ལོངས་སྐུ་ལྡང་བའི་འཕེན་པ་ཡང་ཡང་བཏང་ཞིང་གོམས་

《ཚ》 དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས། ། 265
པའི་མཐུ་དང་། དཔེའི་འོད་གསལ་གྱི་སེམས་དང་དེ་ལས་ལོངས་སྐུར་ལྡང་བར་བྱའོ་
སྙམ་པའི་འཕེན་པའི་དབང་གིས་ལྡང་ལ། སྐུ་དེ་གྲུབ་ན་དཔག་ཚད་བརྒྱའི་བར་འོད་
ཀྱིས་འགེངས་པ་དང༌། ལྷ་ཚངས་པ་སོགས་ཀྱིས་ཕྱག་བྱེད་པ་དང༌། ནམ་མཁའ་
མཛོད་ལ་མངའ་བརྙེས་པ་དང་། ཚེ་དེ་ལ་སངས་རྒྱ་བས་ཁྱབ་པ་སོགས་ཀྱི་ཕན་ཡོན་
དང་ལྡན་པ་ཡིན་ནོ། དོན་དམ་བདེན་པ་མངོན་པར་བྱང་ཆུབ་པའི་རིམ་པ་ནི། སྒྲ་
ལུས་པ་དེས་ཕྱི་ནང་གི་རྐྱེན་གཉིས་ལ་བརྟེན་ནས་མ་དག་པའི་སྒྱུ་མའི་སྐུ་དོན་གྱི་འོད་
གསལ་དུ་དག་ནས་ལྷན་སྐྱེས་ཀྱི་བདེ་བ་ཆེན་པོས་སྟོང་ཉིད་མངོན་སུམ་རྟོགས་པ་ལ་
ཟེར་ཞིང་། དེ་ཡང་དེ་འདྲ་བའི་རྟོགས་པ་མངོན་སུམ་དུ་བྱ་བའི་དུས་ཁྱད་པར་ཅན་
ཐོ་རངས་ཀྱི་དུས་སུ་སྐྱེ་བས་ཕྱི་ཡི་མངོན་པར་བྱང་ཆུབ་པ་དང་། ནང་གི་དུས་ཁྱད་
པར་ཅན་ལུགས་འབྱུང་གི་སྣང་བ་གསུམ་འགག་ལུགས་ལྡོག་གི་དེ་གསུམ་མ་སྐྱེས་པའི་
མཚམས་དེར་མངོན་དུ་འགྱུར་བས་ནང་གི་མངོན་པར་བྱང་ཆུབ་པ་ཟེར་རོ། །དེ་ལྟ་
བུའི་དོན་གྱི་འོད་གསལ་དེ་ལམ་གཞན་གྱི་མཐར་འོང་ཚུལ་ནི། ཕར་ཕྱིན་ཐེག་པའི་
ས་དང་པོ་ཐོབ་ནས། ས་བཅུ་པའི་བར་རང་ལམ་དུ་རིགས་ངེས་པས་སྔགས་ལ་འཇུག་
པ་མི་སྲིད་ལ། དེའི་སྲིད་པ་ཐ་མའི་བྱང་སེམས་སྔགས་ལ་འཇུག་པའི་ཚེ་དང་པོར་
དོན་གྱི་འོད་གསལ་ནས་འཇུག་ཅིང་སློབ་པའི་ཟུང་འཇུག་ཡུན་ཐུང་ཙམ་ཐོབ་ནས་མི་
སློབ་པའི་ཟུང་འཇུག་མངོན་དུ་བྱེད་ལ། རྗེ་ནོར་བཟང་ཞབས་ཕར་ཕྱིན་ཐེག་པའི་ས་
དང་པོ་ནས་ས་བཅུ་པའི་བར་ཐམས་ཅད་དུ་སྔགས་ལ་འཇུག་པ་ཡོད་པ་དང་། སྲིད་
པ་ཐ་མའི་བྱང་སེམས་སྔགས་ལ་འཇུག་པའི་ཚེ་དོན་གྱི་འོད་གསལ་གྱི་མུ་ནས་སློབ་
པའི་ཟུང་འཇུག་བསྒྲོད་མི་དགོས་པར་མི་སློབ་པའི་ཟུང་འཇུག་མངོན་དུ་བྱེད་པར་བཞེད་
པ་ལས། དེ་འདྲ་བ་དེ་སྔགས་ཀྱི་ལམ་གང་ནས་འཇུག་བཞག་དཀའ་བས་ལུགས་སྔ་
མ་ལེགས་ཤིང་། དེ་འདྲ་བའི་བྱང་སེམས་ཀྱིས་དོན་གྱི་འོད་གསལ་མངོན་དུ་བྱེད་པའི་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
266
དུས་ནི་མཚན་ཕྱེད་དང༌། སངས་རྒྱ་བའི་དུས་ཐོ་རངས་ཡིན་ནོ། །མ་དག་པའི་སྒྲ་
ལུས་པས་དོན་གྱི་འོད་གསལ་མངོན་དུ་བྱེད་པའི་ཐབས་ནི་རྩ་རྒྱུད་ཀྱི་དོན་མན་ངག་ཏུ་
ཐོན་པ་རྗེ་འགོས་ཀྱི་གདམས་པ་ལས་འབྱུང་བ་བཞིན་སེམས་དཔའ་སུམ་བརྩེགས་ཀྱི་
རྗེས་གཞིག་དང་། རིལ་འཛིན་ལ་བརྟེན་ནས་མངོན་དུ་བྱེད་པས། དེའི་ཚུལ་ནི་མ་
དག་པའི་སྒྱུ་ལུས་གྲུབ་པ་ནས་བཟུང་མཉམ་གཞག་གི་སྒྱུ་མའི་ཉམས་ལེན་སེམས་དཔའ་
སུམ་བརྩེགས་ཀྱི་རྗེས་གཞིག་དང་རིལ་འཛིན་གྱི་སྡུད་རིམ་བསྒོམ་ཞིང་། ལྷག་པར་
སང་ཐོ་རངས་ལྟ་བུ་ལ་དོན་གྱི་འོད་གསལ་མངོན་དུ་བྱེད་པའི་དོ་ནུབ་ཉི་མ་དམར་ཐག་
ཆོད་ནས་བླ་མ་ཚོགས་ཀྱིས་མཉེས་པར་བྱས་ནས་མཚན་ཕྱེད་ཤེས་རབ་ཡེ་ཤེས་ཀྱི་དབང་
དངོས་དབང་དུ་ཞུས་ཏེ་འོད་གསལ་གྱི་གདམས་ངག་ཕོག་ནས་ཡབ་ཡུམ་སྙོམས་པར་
ཞུགས་ཏེ་སྒྱུ་ལུས་པ་དེས་རང་གི་ལུས་དང་སེམས་ཅན་ཐམས་ཅད་ཀྱི་ལུས་དབྱེར་མེད་
། དེའི་
དུ་བྱས་ནས་སྐུ་རྡོ་རྗེ་རྣམ་སྣང་དུ་བསྒོམ་པ་སྐུའི་དམ་ཚིག་སེམས་དཔའ་དང༌
ཐུགས་ཀར་ཨོ་བསྒོམ་པ་སྐུའི་ཡེ་ཤེས་སེམས་དཔའ་དང༌། དེའི་ཐེག་ལེའི་ནང་དུ་
ཨ་ཐུང་ཤད་ཀྱི་རྣམ་པ་ཅན་བསྒོམ་པ་སྐུའི་ཏིང་ངེ་འཛིན་སེམས་དཔའ་དང་། དེ་བཞིན་
གསུང་རྡོ་རྗེ་འོད་དཔག་མེད་དང༌། ཐུགས་རྡོ་རྗེ་མི་བསྐྱོད་བར་བསྒོམ་པའི། ཐུགས་
ཀྱི་སེམས་དཔའ་གསུམ་བརྩེགས་བསྒོམ། ཡང་ན། སྐུའི་ཡེ་ཤེས་སེམས་དཔའི་
ཀླད་ཀོར་གྱི་ནང་དུ་གསུང་གི་དམ་ཚིག་སེམས་དཔའ་དང༌། གསུང་གི་ཡེ་ཤེས་སེམས་
དཔའི་ཚེག་དྲག་གི་ནང་དུ་ཐུགས་ཀྱི་དམ་ཚིག་སེམས་དཔའ་སོགས་བསྒོམ་པའི་སེམས་
དཔའ་དགུ་བརྩེགས་བསྒོམ། དེ་ནས་རང་གི་སྙིང་ཁའི་ཨ་ཐུང་ལས་འོད་ཟེར་འཕྲོས་
ཕྱི་སྣོད་ཀྱི་འཇིག་རྟེན་ལ་ཕོག་པས་འོད་དུ་ཞུ་ནས་སྐུ་གསུང་ཐུགས་སོ་སོའི་དམ་ཚིག་
སེམས་དཔའ་ལ་ཐིམ་ནས་རིམ་གྱིས་ཏིང་ངེ་འཛིན་སེམས་དཔའ་དང༌། དེ་རང་ལ་
ཐིམ། ཡང་ན་སྐུའི་དམ་ཚིག་པ། ཡེ་ཤེས་པ། ཏིང་ངེ་འཛིན། དེ་གསུང་གི་

《ཚ》 དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས། 
267
སེམས་དཔའ་གསུམ་ལ་རིམ་གྱིས། དེ་ཐུགས་ཀྱི་གསུམ་ལ་རིམ་གྱིས་ཐིམ་ནས་ཐུགས་
ཀྱི་ཏིང་ངེ་འཛིན་སེམས་དཔའ་རང་ཡང་ཐིམ་རང་ལ་སྟོད་སྨད་རྒྱབ་མདུན་ཐམས་ཅད་
ནས་མེ་ལོང་ལ་ཧ་བཏབ་པ་བཞིན་ཐིམ་པར་བསམ་པ་ནི་རྗེས་གཞིག་དང་། ཡང་ན་
རང་ཉིད་ཁོ་ན་མེ་ལོང་ལ་ཧ་བཏབ་པ་བཞིན་དུ་གྱུར་པར་བསྒོམ་པའི་རི ལ་འཛིན་ལ་
བརྟེན་ནས་སྔར་ནས་རླུང་དབུ་མར་ཞུགས་གནས་ཐིམ་གསུམ་ལ་བྱང་བའི་སྟོབས་ཀྱིས་
འཆི་རིམ་ཇི་ལྟ་བ་བཞིན་འོད་གསལ་གྱི་བར་འཆར་བའི་འོད་གསལ་གྱི་དུས་སུ་མ་དག་
པའི་སྒྱུ་ལུས་ནམ་མཁའ་ལ་སྤྲིན་དྭངས་པ་བཞིན་ལྷག་མེད་དུ་དག་པས་འོད་གསལ་གྱི་
སྟོད་ལ་བདེ་བ་ཆེན་པོའི་ཡེ་ཤེས་དེས་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་སྐད་
ཅིག་གཉིས་པ་ལ་སྟོང་ཉིད་མངོན་སུམ་རྟོགས་པ་དང་ཉོན་སྒྲིབ་ཀྱི་དངོས་གཉེན་བར་
ཆད་མེད་ལམ་རྒྱུད་ལ་སྐྱེད་པ། རང་རྒྱུད་ལྡན་ཐེག་ཆེན་འཕགས་པར་གྱུར་པ་གསུམ་
དུས་མཉམ་དུ་འབྱུང༌། ཟུང་འཇུག་གི་རིམ་པའི་རིམ་པ་ལྔ་པ་ནི། འོད་གསལ་དེ་
ལས་ལུགས་ལྡོག་གི་ཉེར་ཐོབ་ཤར་བ་དང་དུས་མཉམ་དུ་དུས་དེར་འཕེན་པ་བཏང་བ་
མ་ལྟོས་པར་སྔོན་ནས་གོམས་པའི་དབང་གིས་ཤིན་ཏུ་ཕྲ་བའི་རླུང་སེམས་དབྱེར་མེད་
པ་དེ་ཉིད་ཐོག་མར་སྙིང་ཁའི་མི་ཤིགས་པའི་ཐིག་ལེ་དམར་པོ་གདན་དང་དཀར་པོ་གོས་
ཀྱི་ཚུལ་དུ་བྱས་ནས་རྟེན་དང་བརྟེན་པའི་དཀྱིལ་འཁོར་ཡོངས་སུ་རྫོགས་པའི་དག་པའི་
སྒྱུ་ལུས་སུ་ལྡང་བ་དང་ཉོན་སྒྲིབ་སྤངས་པའི་རྣམ་གྲོལ་ལམ་ཐོབ་པ་དུས་མཉམ་དུ་འབྱུང་།
དེ་ལྟ་བུའི་སྒྱུ་ལུས་མཚན་དཔེས་སྤྲས་པ་ནི་དུས་ནམ་ཡང་རི གས་འདྲ་རྒྱུན་མི་འཆད་
ལ༑ སྐུ་དེ་ནམ་ཐོབ་པ་ནས་སྐུ་ཐུགས་སུ་ངོ་བོ་གཅིག་པས་དེ་ལ་སློབ་པའི་ཟུང་འཇུག།
རྡོ་རྗེའི་སྐུ་མཚན་ཉིད་པ་ཞེས་བྱ། དེ་ཡང་རྗེས་ཐོབ་ཏུ་ལངས་པའི་ཚེ་ཟུང་དུ་འཇུག་
རྒྱུའི་དོན་གྱི་འོད་གསལ་སྟོང་ཉིད་ལ་གཉིས་སྣང་ནུབ་པ་དེ་མེད་ཀྱང་། ཡེ་ཤེས་དེའི་
རྒྱུན་ཉོན་སྒྲིབ་སྤངས་པ་དང་ཟུང་དུ་འཇུག་པས་སྤངས་པ་ཟུང་འཇུག་དང་། སླར་མཉམ་

268 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
གཞག་ཏུ་འོད་གསལ་མངོན་དུ་གྱུར་པའི་ཚེ་རྟོགས་པ་ཟུང་འཇུག་ཞེས་བྱ་ལ། འོད་
གསལ་ལས་བཞེངས་ནས་ཆོས་ཐམས་ཅད་རང་བཞིན་གྱིས་སྟོང་པའོ་སྙམ་དུ་བསྒོམ་
པས་སྣང་མཆེད་ཐོབ་གསུམ་འོད་གསལ་གྱི་བར་འཆར་ལ། རྗེས་ཐོབ་ཏུ་ཕུང་པོ་རྙིང་
པ་ལ་ཞུགས་ནས་བཟའ་བཏུང་ལ་ལོངས་སྤྱོད། ལས་རྒྱ་དང་སྙོམས་པར་འཇུག །གདུལ་
བྱ་ལ་ཆོས་སྟོན་པ། རི་དྭགས་གཤོར་བ་སོགས་ཀྱི་སྤྱོད་པ་ཟླ་བ་གསུམ་མམ་དྲུག་གམ་
བཅོ་བརྒྱད་ལ་སོགས་པ་སྤྱད་པས། མི་སློབ་པའི་ཟུང་འཇུག་འགྲུབ་པའི་མཚན་མ་
བརྟན་པོ་རྙེད་ནས་སྤྲོས་བཅས་སྤྲོས་མེད་ཤིན་ཏུ་སྤྲོས་མེད་གང་རུང་ལ་བརྟེན་ནས་ཆོས་
ཐམས་ཅད་རང་བཞིན་མེད་པར་བསྒོམ་པས་སློབ་པ་མཐའ་ཡི་འོད་གསལ་གྱིས་སྣང་
བ་གསུམ་ལ་སོགས་པའི་གཉིས་སྣང་འཁྲུལ་པའི་བག་ཆགས་མ་ལུས་པ་དྲུང་ཕྱུངས་
ནས། དེ་ལྟ་བུའི་འོད་གསལ་དེའི་སྐད་ཅིག་གཉིས་པར་སྟོང་ཉིད་ལ་གཉིས་སྣང་མ་
ལུས་པར་ནུབ་པའི་མཉམ་གཞག་ལས་དུས་ནམ་ཡང་མི་ལྡང་བཞིན་དུ་ཆོས་ཅན་ཀུན་
རྫོབ་པ་ཐམས་ཅད་ལག་མཐིལ་དུ་སྐྱ་རུ་ར་རློན་པ་བཞག་པ་བཞིན་མངོན་སུམ་དུ་རྟོགས།
ཤེས་སྒྲིབ་སྤངས་པའི་རྣམ་གྲོལ་ལམ་ཐོབ་པ། སློབ་པ་མཐའི་འོད་གསལ་རྣམ་མཁྱེན་
དུ་གྱུར་པ། སློབ་པའི་ཟུང་འཇུག་གི་སྐུ་མཚན་དཔེས་སྤྲས་པ་ཁ་སྦྱོར་ཡན་ལག་བདུན་
ལྡན་གྱི་ལོངས་སྐུར་གྱུར་པ། གདུལ་བྱ་ལ་སྤྲུལ་སྐུ་བྱེ་བ་ཐེར་འབུམ་འབད་རྩོལ་མེད་
པར་སྟོན་ནུས་པ་རྣམས་དུས་མཉམ་དུ་འབྱུང་ལ། དེ་ལྟར་སངས་རྒྱས་ནས་ཕུང་པོ་
རྙིང་པ་དང་འབྲེལ་ཐག་བསྒོམ་སྟོབས་ཀྱིས་ཆད་ཀྱང་དགོས་པའི་དབང་གིས་ད་དུང་ཕུང་
པོ་རྙིང་པ་ལ་ཞུགས་ནས་ཆོས་སྟོན་པའི་སྤྲུལ་སྐུ་མཐའ་ཡས་པ་བཞུགས་སོ། །དེ་
ལྟ་བུའི་ཐོབ་བྱ་མཐར་ཐུག་པ་འབྲས་བུའི་ཟུང་འཇུག་དེ་ནི་རང་དང་རིགས་འདྲ་བའི་སློབ་
པའི་ཟུང་འཇུག་ལས་བྱུང་ལ། ཟུང་འཇུག་དེ་ཐོབ་པ་ལ་ཟུང་དུ་འཇུག་རྒྱུའི་དོན་གྱི་
འོད་གསལ་དང་། སྒྱུ་ལུས་གཉིས་སྔོན་དུ་ཐོབ་དགོས་དེ་ཡང་མ་དག་པའི་སྒྱུ་ལུས་

《ཚ》 དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས། 269
བསམ་གཏན་གཉིས་ཀྱིས་དོན་གྱི་འོད་གསལ་དུ་མ་སྦྱངས་པར་དོན་གྱི་འོད་གསལ་མི་
འཐོབ་པས་སྔོན་ལ་སྒྱུ་ལུས་འཐོབ་དགོས། བར་དོ་བ་ཇི་ལྟ་བའི་སྒྱུ་ལུས་ཕུང་པོ་རྙིང་
པ་ལས་གོ་ས་ལོགས་སུ་བྱེ་བ་འགྲུབ་པ་ལ་འཆི་དུས་ཇི་ལྟ་བའི་རླུང་ཕྲ་རགས་ཐམས་
ཅད་མི་ཤིགས་པ་ལ་ཐིམ་པའི་སྟོང་པ་གསུམ་དཔེ་ཡི་འོད་གསལ་དང་བཅས་པ་འཐོབ་
དགོས། དེ་ལ་སྙིང་གར་གནད་དུ་བསྣུན་པའི་རྡོར་བཟླས་ཀྱིས་སྙིང་གའི་རྩ་མདུད་
རྫོགས་པར་གྲོལ་བ་སྔོན་དུ་འགྲོ་དགོས། དེ་ལ་དྷུ་ཏིའི་མར་སྣ་ལ་སོགས་པར་གནད་
དུ་བསྣུན་ནས་རླུང་དབུ་མར་ཞུགས་གནས་ཐིམ་གསུམ་བྱས་པའི་ལྷན་སྐྱེས་ཀྱི་བདེ་བ་
ཆེན་པོས་སྟོང་ཉིད་འཛིན་སྟངས་ཀྱི་ཡུལ་དུ་བྱས་པའི་གཟུང་རྣམ་ལྷར་ཤར་བའི་ལུས་
དབེན་སྔོན་དུ་འགྲོ་དགོས། དེ་ལ་ཕྲ་བ་རྟོག་པའི་རྣལ་འབྱོར་དང༌། རགས་པ་དྲན་
པ་གཅིག་པའི་བསྐྱེད་རིམ་སྔོན་དུ་འགྲོ་དགོས། དེ་ལ་དམ་ཚིག་དང་སྡོམ་པ་རྣམ་པར་
དག་པ་དང་། སྐུ་བཞིའི་ས་བོན་ཐེབས་ངེས་ཀྱི་དབང་ཐོབ་པ་སྔོན་དུ་འགྲོ་དགོས། དེ་
ལ་བྱང་ཆུབ་ཀྱི་སེམས་གཙོ་བོར་བྱས་པའི་ཐུན་མོང་ལམ་སྦྱོང་སྔོན་དུ་འགྲོ་དགོས་ལ།
དེ་ལ་ནང་གི་རྐྱེན་དལ་འབྱོར་ཐོབ་པ་དང་། ཕྱིའི་རྐྱེན་ལམ་ཚང་ལ་མ་ནོར་བ་ཚུལ་
བཞིན་དུ་སྟོན་པའི་དགེ་བའི་བཤེས་གཉེན་བསམ་སྦྱོར་གཉིས་ཀྱིས་སྒོ་ནས་ཚུལ་བཞིན་
དུ་བསྟན་པ་སྔོན་དུ་འགྲོ་དགོས། དེ་ལྟ་བུའི་ལམ་ཚང་ལ་མ་ནོར་པ་ལ་བླ་མའི་གསུང་
བཞིན་དུ་སློབ་པ་ནི་རིན་པོ་ཆེ་ལྟ་བུའི་གདུལ་བྱས་དཔལ་གསང་བ་འདུས་པའི་སྒོ་ནས་
སྙིགས་དུས་ཀྱི་ཚེ་ཐུང་གཅིག་ལ་ལས་དང་པོ་པའི་ས་ནས་རྡོ་རྗེ་འཆང་གི་སར་བསྒྲོད་
ཚུལ་བླ་ན་མེད་པ་དཔལ་ལྡན་བླ་མ་དམ་པའི་གསུང་ཇི་ལྟ་བ་བསྲེ་ལྷད་དང་བྲལ་བ་ཡིན་
ནོ༑ ༑དེ་ལྟར་གོང་གི་དམིགས་པ་རྣམས་ཀྱི་གེགས་སེལ་དང་། བོགས་འདོན་གཉིས་
ཀྱི་དང་པོ་ལ་གསུམ་ཡོད་པའི། རྩ་གེགས་སེལ་ཚུལ་ནི་ལུས་བསྐྱོད་པའི་ཚེ་ཟུག་
གཟེར་གྱིས་བཙབ་པ་ལྟ་བུ་འབྱུང་ལ་མ་བསྐྱོད་པའི་ཚེ་མི་འབྱུང་ན་སྐབས་གང་ཡིན་

270 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
གྱི་དམིགས་པ་ལ་རྩའི་རྩ་བ་ཟུག་པ་ཕྲ་ལ་རིང་བའི་ནང་ནས་འོད་འཕྲོས་ནས་རྩ་ཡོ་བ་
བསྲང་འཁུམ་པ་བསྐྱེད་རངས་པ་མཉེན་པོར་བྱས་པར་ཡང་ཡང་བསམ། རླུང་གེགས་
ལ་འདུ་མ་འདོད་པ་དང་འདུ་ལུགས་མ་ལེགས་པ་གང་བྱུང་ཀྱང་སྐབས་ཀྱི་དམིགས་པ་
གང་ཡིན་ལས་རྩ་ནང་སོ་སོར་རླུང་སྤོས་རེངས་ཀྱི་དུ་བ་ལྟ་བུ་ཕྲ་ལ་རིང་བ་ལྕགས་ཀྱུ་
ལྟ་བུས་དྲངས་ནས་ཡང་ཡང་དམིགས་རྟེན་ལ་བསྟིམ་མོ། །འཛག་གེགས་གྲིབ་ལ་བརྟེན་
པ་ཡིན་ན་རང་གི་རྟགས་ཀྱི་རྡོ་རྗེ་དམིགས་པས་ཕུ་དུང་ཕྱི་ནང་བསྒྱུར་བ་ལྟར་བྱས་ཏེ་
སྤྱི་བོ་ནས་འཕྱང་ངེ་ཡོད་པར་བསམ། གཏུམ་མོ་ཕལ་པ་འབར་བས་ཁམས་ཞུ་བ་ཡིན་
ན་ལུས་ཀྱི་མཐོ་ས་ནས་བཟློག་ཅིང༌། རྡོ་རྗེའི་རྩེ་ནས་བཟློག་ན་ཐིག་ལེ་ནོར་བུའི་རྩེ་
ནས་དབུས་དང་། གསང་གནས་དང་། ལྟེ་བར་དྲངས། ལུས་ཀྱི་རྡོ་རྗེ་སྐྱིལ་ཀྲུང་།
ལག་པ་ཁུ་ཚུར་དམ་པར་བཅངས་པའི་སོར་མོ་རྣམས་མཐེ་བོས་མནན་པས་ནུ་མ་གཉིས་
མནན། མིག་གྱེན་དུ་བཟློག །ལྕེ་ཡ་རྐན་ལ་སྦྱར། ལྟོ་བ་སྒལ་ཚིག་ལ་སྦྱར་ནས་
སྙིང་གའི་ཧཱུྃ་ལས་ཧཱུྃ་ཡིག་ཞབས་ཀྱུ་གཉིས་ཡོད་པ་སྐམ་པ་ལྟ་བུས་ཐིག་ལེ་བཟུང་ནས་
ངག་ཏུ་ཧཱུྃ་ཞེས་ཉེར་གཅིག་བརྗོད་ནས་རིམ་གྱིས་སྙིང་ཁ། མགྲིན་པ། སྤྱི་བོར་དྲངས།
དེ་ནས་ལུས་ཀྱི་ཆ་ཐམས་ཅད་ལ་གྲམ་པར་བསམ་ལ་ལངས་ནས་ཡན་ལག་རྣམས་སྤུག་
གོ །བོགས་འདོན་ལ་གསལ་བའི་བོགས་འདོན་ནི་འོག་གི་སྣ་རྩེའི་ཐིག་ལེ་ལྟ་བུ་ཡིན་
ན་དེ་ལས་འོད་ཟེར་གྱི་ཚོགས་སྤྲོས་པས་གསང་གནས་སོགས་ཀྱི་རྩ་ནང་ཁེང་ཞིང་མཐར་
ལུས་ཐམས་ཅད་གང་ནས་ཤེལ་གྱི་ཁང་པར་མར་མེ་སྦར་བ་བཞིན་དུ་བསམ་མོ། །བདེ་
བའི་བོགས་འདོན་ནི། རོ་རྐྱང་གཉིས་ཀྱི་མར་སྣ་དྷུ་ཏིའི་སྣེའི་ནང་དུ་སྦུད་མཆུ་གཅིག་
གི་ནང་དུ་ཤན་མཆུ་གཉིས་བཙུད་པ་བཞིན་བྱས་པའི་དྷུ་ཏིའི་མར་སྣའམ་ནོར་བུའི་དབུས་
ཀྱི་ཐིག་ལེ་ལ་རོ་རྐྱང་གི་རླུང་གི་བུས་པསL1
 ། དེ་ལས་གཏུམ་མོའི་ཕྲ་ལ་རི ང་ཞིང་རྣོ་
བ་འབར་ནས་སྤྱི་བོའི་བར་སོང་སྟེ་སྤྱི་བོའི་ཧཾ་ཡིག་དཀར་པོ་མགོ་བོ་ཐུར་དུ་བསྟན་པ་

《ཚ》 དཔལ་གསང་བ་འདུས་པའི་རྫོགས་རིམ་རིམ་ལྔ་གདན་རྫོགས། _ _ 271
ད་་་་
ལ་རེག་པས་དེ་ཉིད་གཡོ་ཞིང་འགུལ་ནས་བའི་ནུ་མ་ལྟ་བུ་བྱང་སེམས་འཛག་པར་གྱུར་
ནས་དེ་ལས་བྱང་སེམས་བབས་པས་རྩ་ནང་ནས་ཐིག་ལེའི་སྟེང་དུ་ལྷུང་བ་ལས་སླར་
མེ་ཆེར་འབར་བས་བྱང་སེམས་ཆེར་བཞུས་ནས་བདེ་བ་ཆེན་པོས་བརྒྱལ་འགྲོ་བ་ཙམ་
དུ་བསམ་མོ། །སྐབས་གཞན་དུ་ཡང་གཏུམ་མོ་ཁྱད་པར་ཅན་བསྒོམ་ན་རང་ལྷར་གསལ་
བའི་རྩ་གསུམ་འཁོར་ལོ་བཞི་དང་བཅས་པ་གསལ་བཏབ་པའི་ལྟེ་བའི་འོག་ཙམ་ན་དྷ་
ཏཱིའི་མར་སྣ་ཡོད་པའི་ནང་དུ་རོ་རྐྱང་གཉིས་ཀྱི་མར་སྣེ་བཅུག་པའི་དྷུ་ཏིའི་ནང་དེར་
ཨ་ཐུང་ཤད་ཀྱི་རྣམ་པ་ཅན་དམར་པོ། སྙིང་གར་ཧཱུཾ་ཡིག་སྔོན་པོ་མགོ་ཐུར་དུ་བསྟན་
པའི་ཐིག་ལེའི་ནང་དུ་འཇམ་དཔལ་རྡོ་རྗེའི་ངོ་བོ་ཚུ་སེར་པོ། མགྲིན་པར་ཨ་ཐུང་།
སྤྱི་བོའི་རྩ་འཁོར་ལ་ཧཾ་ཡིག་དཀར་པོ་མགོ་བོ་ཐུར་དུ་ལྟ་བ་གསལ་བཏབ། སྣ་བུག་
གཉིས་ནས་རླུང་ནང་དུ་རྔུབ་པས་རོ་རྐྱང་ཏིར་གྱིས་གང་། དྷུ་ཏཱིའི་མར་སྣ་ནས་ནང་
དུ་ཞུགས་ཨ་ཐུང་ལ་སིབ་ཀྱིས་ཐིམ་པར་བསམ་ལ་རླུང་བཟུང་མི་ཐུབ་པའི་ཚེ་ཕྱིར་སངས་
ཀྱིས་འབུད་པ་ཡང་ཡང་བསྒོམ་ནས། ཨ་ཐུང་ལས་མེ་ཕྲ་མོ་འབར་བས་སྙིང་གའི་
ཡི་གེ་ལ་གཡོན་དུ་བསྐོར་བ་བྱས་ནས་མགྲིན་པར་སོང༌། དེའི་ཨ་ཐུང་ལ་བསྐོར་
བ་བྱས་ནས་སྤྱི་བོའི་ཧཾ་ཡིག་ལ་གཡོན་དུ་བསྐོར་བས། དེ་ལས་བྱང་སེམས་བབས་
པ་རིམ་གྱིས་ལྟེ་བའི་ཨ་ཐུང་གི་སྟེང་དུ་ལྷུང་བས་མེ་འབར་བའི་ཁར་མར་ཁུ་བླུགས་
པ་བཞིན་སླར་ཡང་གཏུམ་པོ་ཇེ་ཆེར་འབར་བ་རིམ་གྱིས་སྤྱི་བོའི་བར་སོང་། དེ་ནས་
སྣ་བུག་གཡས་ནས་ཕྱིར་ཐོན་པ་སེམས་ཅན་ཐམས་ཅད་ལ་ཕོག་པས་སེམས་ཅན་ཐམས་
ཅད་དཔའ་བོ་དང་རྣལ་འབྱོར་མར་བསྒྱུར། སྔོན་ནས་གྲུབ་པའི་དཔའ་བོ་དང་རྣལ་འབྱོར་
མ་རྣམས་ཀྱི་བྱང་སེམས་དཀར་དམར་ཐམས་ཅད་དྲངས་ཏེ་རང་གི་སྣ་བུག་གཡོན་ནས་
ཞུགས་ཏེ་སྤྱི་བོ་ལ་སོགས་པའི་རྩ་འཁོར་ཐམས་ཅད་གང་ནས་བདེ་བ་ཆེན་པོ་རྒྱས་པར་
ཡང་ཡང་བསྒོམ་པས་བདེ་བའི་བོགས་འདོན་ཕུལ་དུ་བྱུང་བ་ཡིན་ནོ།། ༈ རྩ་བཤད་

272 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ག་ 《ཚ»
རྒྱུད་དོན་སྨྲ་ལ་ཟླ་མེད་པ། །འཕགས་པ་ཡབ་སྲས་གཞུང་གི་མན་ངག་ལ། །འཁྲུལ་
བྲལ་རྟ་ནག་འགོས་དང་མར་བའི་ལུགས། །ཇི་བཞིན་གསལ་མཛད་འཇམ་མགོན་
བླ་མར་འདུད། །དེ་ཡི་ལུགས་བཟང་བསྲེ་ལྷད་དང་བྲལ་བ། །ཚང་ལ་མ་ནོར་སྲས་
རྒྱུད་ལུགས་འཛིན་མཆོག །དཔལ་ལྡན་དོན་ཡོད་མཁས་གྲུབ་ལ་ཕྱག་འཚལ། །དེ
ཡི་ཞབས་པད་ཡུན་དུ་བསྟེན་བྱས་པས། །དགྱེས་བཞིན་སྩལ་བའི་གདམས་པ་རིན་
ཆེན་དབང་། །རིམ་གཉིས་ལམ་བཟང་སངས་རྒྱས་ལས་དཀོན་པ། ། འདི་འདྲ་ཐོས་
པའི་བསོད་ནམས་ཨེ་མ་ཧོ། །འདིར་འབད་བསོད་ནམས་ཇི་སྙེད་བསགས་པ་དེས།།
འདི་ནས་ཕྱི་མའི་དུས་ཀྱི་མཐར་ཐུག་པར། །དངོས་གྲུབ་རྩ་བ་བླ་མ་མཉེས་བྱེད་ཅིང༌།།
དེ་ཡི་དམ་ཆོས་འཛིན་ལ་ཟླ་མེད་ཤོག །ཐུན་མོང་ཐུན་མོང་མིན་པའི་ལམ་བཟང་གིས།།
མ་གྱུར་མ་རིག་འཁྲུལ་པའི་འགྲོ་བ་ཀུན། །རིམ་གྱིས་རིམ་བཞིན་ས་ལམ་ལ་དྲངས་
ནས། །དཔལ་ལྡན་དཔལ་མངའ་ཟུང་འཇུག་ལ་འགོད་ཤོག །འཇམ་མགོན་བླ་མའི་
ཐུགས་བསྐྱེད་བྱིན་རླབས་དང་། །བཀའ་སྲུང་ནག་པོ་ཆེན་པོའི་མཐུ་ནུས་དང་། །འདུན་
ལྡན་རྒྱ་མཚོའི་ཐོས་བསམ་བསྒོམ་པའི་མཐུས། །ཞྭ་སེར་ལུགས་བཟང་ཕྱོགས་མཐར་
རྒྱས་པར་ཤོག །། ཅེས་རིམ་ལྔའི་དམར་ཁྲིད་འདི་ནི་ཞོག་གུར་སྨོན་རི་ཁྲོད་དུ་རྡོ་རྗེ་འཆང་ཆེན་པོ་
དོན་ཡོད་མཁས་གྲུབ་དཔལ་བཟང་པོས་ཆོས་ཐུན་དགུར་དགྱེས་བཞིན་དུ་སྩལ་སྐབས་ཟིན་བྲིས་རགས་རིམ་བྲིས་
པ་སླར་ཡི་གེར་འགོད་ཆོག་པའི་གནང་བ་ཞུས་ཏེ་གང་དེའི་བཀའ་འབངས་ངག་དབང་བྱམས་པས་རང་གི་དྲན་
པ་གསོ་ཕྱིར་ཕུར་བུ་ལྕོག་ཏུ་བྲིས་པ་དགེ་ལེགས་འཕེལ།། ་ སརྦ་མངྒ་ལཾ།།

《ཛ》 དཔལ་གསང་བ་འདུས་པ་ལ་བརྟེན་པའི་ཚོགས་མཆོད། 273
-==- -- ཟ- ཙམ་ -་ +'-' ------ - - ---- - - ----
མ། །དཔལ་གསང་བ་འདུས་པ་ལ་བརྟེན་པའི་ཚོགས་མཆོད་
ངག་འདོན་གྱི་རིམ་པ་ཁྲིགས་ཆགས་སུ་
བཀོད་པ་བཞུགས་སོ།།
༄༅། །ན་མོ་གུ་རུ་མཉྫགྷོ་ཥཱ་ཡ། འོད་གསལ་གཉིས་མེད་བདེ་བ་ཆེན་པོའི་ཐུགས།།
དབང་པོའི་གཞུ་ལྟར་དྭངས་པ་རྡོ་རྗེའི་སྐུ། །ངོ་བོ་དབྱེར་མེད་ཟུང་དུ་འཇུག་པ་ཡི།།
རྒྱལ་བ་ཡན་ལག་བདུན་ལྡན་ལ་ཕྱག་འཚལ། །རྡོ་རྗེ་སློབ་དཔོན་མཆེད་དང་ལྕམ་དྲལ་
ལ༑ ༑དམ་ཚིག་ཉམས་ཆགས་བྱུང་བ་དག་ཕྱིར་དང་། །མཆོག་ཐུན་དངོས་གྲུབ་བསྒྲུབ་
ལ་རབ་བསྔགས་པའི། །ཚོགས་མཆོད་ཆོ་གའི་རིམ་པ་མདོར་བསྡུས་བྲི། །དེ་ལ་
འདིར་གཙོ་བོ་དཔལ་གསང་བ་འདུས་པ་ལ་བརྟེན་པའི་ཚོགས་མཆོད་ངག་འདོན་གྱི་རིམ་
པ་ཁྲིགས་ཆགས་སུ་བཀོད་བ་ནི་འདི་ལྟར། ཐོག་མར་སྐྱབས་སེམས་སོགས་རྒྱུད་དང་
འདྲེས་ངེས་ཤེས་པ་སྔོན་དུ་བཏང་ནས། སྭ་བྷཱ་ཝས་སྟོང་པར་སྦྱངས། སྟོང་པའི་
ངང་ལས་སྐད་ཅིག་གིས་འོག་ཐམས་ཅད་རྡོ་རྗེའི་ས་གཞི། ལོགས་ཐམས་ཅད་རྡོ་རྗེའི་
རྭ་བ། སྟེང་ཐམས་ཅད་རྡོ་རྗེའི་གུར་ཡེ་ཤེས་ཀྱི་མེ་རབ་ཏུ་འབར་བའི་ནང་དུ་ཧཱུཾ་ལས་
རིན་པོ་ཆེའི་གཞལ་ཡས་ཁང་གྲུ་བཞི་སྒོ་བཞི་སོགས་མཚན་ཉིད་ཐམས་ཅད་ཡོངས་
སུ་རྫོགས་པའི་ནང་དུ། ཚོགས་གྲལ་དུ་འཁོད་པའི་རྣལ་འབྱོར་ཕོ་མོ་སོགས། བཅུད་
ཐམས་ཅད་སྣ་ཚོགས་པད་མ་དང་ཟླ་བའི་གདན་ལ་རྡོ་རྗེ་འཆང་ཆེན་པོ་སྐུ་མདོག་སྔོན་
པོ་ཞལ་གསུམ་ཕྱག་དྲུག་པ་གཡས་རྡོ་རྗེ་འཁོར་ལོ་པདྨ། གཡོན་དྲིལ་བུ་རིན་ཆེན་
རལ་གྲི་འཛིན་པ། རང་སྣང་གི་ཤེས་རབ་མ་ལ་འཁྱུད་པ། གཉིས་ཀའང་རིན་པོ་

274 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཛ》
ཆེའི་རྒྱན་བརྒྱད་ཀྱིས་བརྒྱན་ཅིང་། སྐུ་སྟོད་ལ་ལྷ་རྫས་ཀྱི་གོས་ཀྱི་ག་ཤལ་བྱས་ཤིང་།
སྐུ་སྨད་ལྷ་རྫས་ཀྱི་དར་གྱི་ཤམ་ཐབས་འཕྱང་བར་གྱུར། དེ་ནས་ནང་མཆོད་མཆོད་པ་
རྣམས་བྱིན་རླབས་རང་རང་གི་གཞུང་བཞིན་བྱས་ཏེ། ཚོགས་ཞིང་བསྐྱེད་པ་འདི་ལྟར།
མདུན་གྱི་ནམ་མཁར་པད་སྡོང་ཡངས་པའི་རྩེར། །གདོང་ལྔས་ལེགས་བཏེགས་རིན་
ཆེན་ཁྲི་སྟེང་དུ། །སྣ་ཚོགས་པདྨ་ཉི་ཟླ་རྒྱས་པའི་སྟེང༌། །བཀའ་དྲིན་གསུམ་ལྡན་
རྩ་བའི་བླ་མ་མཆོག །རྣམ་པ་རིགས་ཀུན་ཁྱབ་བདག་རྡོ་རྗེ་འཆང་། ། ཨིནྡྲ་ནི་ལའི་
མདོག་ལྟར་རབ་མཛེས་ཤིང་། །ཞལ་གསུམ་ཕྱག་དྲུག་དང་པོའི་ཕྱག་གཉིས་ཀྱིས། །རྡོར་
དྲིལ་བཟུང་ནས་གསང་ཡུམ་རིག་མར་འཁྱུད། །ལྷག་མ་གཡས་ཀྱི་ཕྱག་གཉིས་རིམ་
པ་བཞིན། །འཁོར་ལོ་པདྨ་འགྱིང་བའི་ཚུལ་གྱིས་འཛིན། །དེ་བཞིན་གཡོན་གྱི་ལྷག་
མའི་ཕྱག་གཉིས་ཀྱིས། །ནོར་བུ་རིན་ཆེན་ཤེས་རབ་རལ་གྲི་བསྣམས། །མཚན་
དཔེའི་དཔལ་གྱིས་བརྗིད་པའི་རབ་མཛེས་སྐུ། །སྣ་ཚོགས་དར་དང་རིན་ཆེན་རྒྱན་
གྱིས་སྤྲས། །སྐྱིལ་ཀྲུང་ཚུལ་གྱིས་གསལ་བར་རབ་བཞུགས་པའི། །ཕུང་པོ་ཁམས་
དང་དབང་པོ་སྐྱེ་མཆེད་དང་། ། ཡན་ལག་རྣམས་ནི་རིགས་ལྔ་ཡབ་དང་ཡུམ། །སེམས་
དཔའ་སེམས་མ་ཁྲོ་བོའི་རང་བཞིན་ཉིད། །བ་སྤུ་དགྲ་བཅོམ་འོད་ཟེར་ཕྱོགས་སྐྱོང་
དང༌། ། ལྷ་སོགས་གསང་བ་པ་རྣམས་ཞབས་ཀྱི་གདན། །མཐའ་སྐོར་རྩ་བརྒྱུད་བླ་
མ་ཐམས་ཅད་དང་། ། ཡི་དམ་ཞི་ཁྲོ་རབ་འབྱམས་མ་ལུས་པ། །དུས་གསུམ་བདེ་
གཤེགས་འཕགས་ཚོགས་སྲས་བཅས་དང་། །གནས་གསུམ་དཔའ་བོ་མཁའ་འགྲོ་སྲུང་
མར་བཅས། །ནམ་མཁའི་ཁྱོན་ཀུན་གང་བའི་གནས་གསུམ་དུ། །རྡོ་རྗེ་གསུམ་གྱིས་
ས་བོན་གྱིས་མཚན་པའི། །ཐུགས་ཀྱི་རྡོ་རྗེའི་ས་བོན་ཧཱུྃ་ལས་འོད། །འཕྲོས་པས་
བདེ་སྟོང་ཡེ་ཤེས་རོལ་པ་ལས། །དམིགས་མེད་ཐུགས་རྗེ་ཆེན་པོའི་གཞན་དབང་གིས།།
རང་རང་ཡེ་ཤེས་སེམས་དཔའི་ཚོགས་བྱོན་ནས། ། སོ་སོའི་དམ་ཚིག་པ་ལ་དབྱེར་

《ཛ》 དཔལ་གསང་བ་འདུས་པ་ལ་བརྟེན་པའི་ཚོགས་མཆོད། ། _ 275
- མ -
མེད་འདྲེས། ། སྤྲོ་ན། མ་ལུས་འགྲོ་བའི་རང་བཞིན་མངོན་དུ་མཛད། ཞེས་སོགས་
དང༌། ཐུགས་རྗེའི་བདག་ཉིད་རྩ་བརྒྱུད་བླ་མ་དང་། ཞེས་སོགས་སྤྱན་འདྲེན་གྱི་ཚིགས་
བཅད་ཅི་རིགས་བརྗོད་ཅིང་། འཇིག་རྟེན་པ་རྣམས་སྤྱན་འདྲེན་པ་ནི། ཕྱོགས་བདག་
ཞིང་སྐྱོང་དྲེགས་པ་སྡེ་བརྒྱད་དང༌། །མར་གྱུར་རི གས་དྲུག་ལན་ཆགས་མགྲོན་ལ་
སོགས། །མཆོད་སྦྱིན་སྣ་ཚོགས་བཤམས་པའི་གནས་འདི་རུ། །མ་ལུས་ཐོགས་པ་
མེད་པར་གཤེགས་སུ་གསོལ། ། ཕྱི་ནང་གི་མཆོད་པ་འབུལ་བའི་ཚུལ་ནི། རྣམ་དག་
ཡིད་ཀྱི་རོལ་པ་ལས་བྱུང་བའི། །དྲི་མེད་ཡིད་འོང་མཛེས་པའི་སྣོད་ཡངས་སུ། །དག་
བྱེད་ཡན་ལག་བརྒྱད་ལྡན་མཆོད་ཡོན་གཏམས། །པདྨ་ཨུཏྤལ་ཀུ་མུད་ཨུ་དུམ་སོགས།།
མཛེས་པའི་ཆུ་སྐྱེས་ས་དང་བར་སྣང་གང་། །ཙནྡན་ཨ་གར་ལ་སོགས་བསྲེགས་པ་
ཡི༑ ༑དྲི་ཞིམ་བདུག་སྤོས་འཆི་མེད་ལམ་ཀུན་གང་། །མ་རིག་མུན་སེལ་ཉི་ཟླའི་
སྣང་བ་སོགས། །རིན་ཆེན་སྒྲོན་མེའི་ཕྲེང་བ་ཚར་དུ་དངར། །དྲི་ཞིམ་བཟང་པོའི་
སྨན་གྱིས་ལེགས་བསྔགས་པའི། །སྤོས་ཆུའི་ཡོན་ཆབ་འཁོར་ཡུག་ཀུན་ཏུ་འཁྱིལ།།
རོ་བརྒྱའི་དཔལ་འཛིན་ལྷ་མིའི་བཟའ་བཅའི་ཚོགས། །ཡིད་འཕྲོག་ཞལ་ཟས་ལྷན་
པོར་འགྲན་པ་དང་། །དྲུག་ལྡན་གླུ་དབྱངས་སྣ་ཚོགས་རོ ལ་མོའི་ཚོགས། །སྙན་
པའི་སྒྲ་ཡིས་ཕྱོགས་ཀུན་ཁྱབ་པར་འབུལ། །གཟུགས་སྒྲ་དྲི་རོ་རེག་བྱར་བཅས་པ་
ཡི༑ ༑ཕྱི་ནང་འདོད་ཡོན་རྣམ་ལྔ་མཐའ་ཡས་དང་། །སྦྱངས་རྟོགས་སྦར་བའི་བདུད་
རྩིའི་རྒྱ་མཚོ་བཅས། །དངོས་བཤམས་ཡིད་སྤྲུལ་མཆོད་སྤྲིན་རྒྱ་མཚོས་མཆོད། །ཚོགས་
མཆོད་དངོས་གཞི་ལ། ཤ་ལྔ་བདུད་རྩི་ལྔ་སོགས་ཚོགས་རྫས་རྣམས། །ནང་མཆོད་
ལྟར་བྱིན་བརླབས་ནས། འབུལ་བའི་ཚིག་ནི། ཨཱ༔ལས་བྱུང་བའི་མཚན་ལྡན་ཐོད་
པའི་ནང་། ཤ་ལྔ་བདུད་རྩི་ལྔ་སོགས་དམ་ཚིག་རྫས། །རྡོ་རྗེ་གསུམ་གྱིས་སྦྱངས་
རྟོགས་སྤར་བ་ཡིས། །གཟུགས་སྒྲ་དྲི་རོ་རེག་བྱའི་ཡོན་ཏན་ལྡན། །འོད་གསལ་

276 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཛ》
ལྷན་སྐྱེས་བདེ་ཆེན་འབར་བྱེད་པའི། །སྣང་ལ་རང་བཞིན་མེད་པའི་ཚོགས་མཆོད་
འདི། །རྡོ་རྗེ་འཆང་ནས་བཀའ་དྲིན་གསུམ་ལྡན་བར། །དངོས་བརྒྱུད་བླ་མའི་ཚོགས་
རྣམས་མཉེས་ཕྱིར་འབུལ། །ཨོཾ་ཨཱག་ན་ཙཀྲ་པཱུ་ཛ་ས་མ་ཡ་ཤྲཱི་ཧཱུྃ། དགྱེས་ཤིང་
བཞེས་ནས་རྣལ་འབྱོར་བདག་ཅག་ལ། །འདོད་དགུའི་དངོས་གྲུབ་སྤྱི་དང་ཁྱད་པར་
དུ༑ ༑ཟུང་འཇུག་བདེ་བ་ཆེན་པོའི་གོ་འཕང་མཆོག །སྐད་ཅིག་ཉིད་ལ་བདེ་བླག་
སྩོལ་བར་མཛོད། །ཡི་དམ་ལ་འབུལ་བའི་སྐབས། མི་བསྐྱོད་རྡོ་རྗེའི་དཀྱིལ་འཁོར་
ལ་སོགས་པའི། ། ཡི་དམ་ཞི་ཁྲོ་རབ་འབྱམས་རྣམས་ལ་འབུལ། །ཞེས་པ་མ་གཏོགས་
སྔར་དང་འདྲ། དཀོན་མཆོག་སྤྱི་ལ་འབུལ་བའི་སྐབས། དཀོན་མཆོག་རིན་ཆེན་
རྣམ་གསུམ་མ་ལུས་དང་། །གནས་གསུམ་དཔའ་བོ་མཁའ་འགྲོའི་ཚོགས་ལ་འབུལ།།
ཞེས་སོགས་སྔར་ལྟར་དང༌། ཆོས་སྐྱོང་སྲུང་མ་ལ་འབུལ་སྐབས། ཕྱག་དྲུག་ཆོས་
རྒྱལ་ཞལ་བཞི་ལ་སོགས་པའི། །དམ་ལྡན་སྲུང་མའི་ཚོགས་རྣམས་མཉེས་ཕྱིར་འབུལ།།
དགྱེས་ཤིང་བཞེས་ནས་རྣལ་འབྱོར་བདག་ཅག་གི །ཟུང་འཇུག་བསྒྲུབ་པའི་འགལ་
རྐྱེན་ཀུན་སེལ་ཞིང་། །མཐུན་རྐྱེན་ལས་བཞིའི་འཕྲིན་ལས་ཐོགས་མེད་སྒྲུབས། །གཞི་
བདག་སོགས་མར་མགྲོན་ལ་འབུལ་སྐབས། གཞན་མ་སྔར་དང་འདྲ་ཞིང་ཁྱད་པར་
གྱི་ཚིག་སྦྱོར་ཚུལ་ནི། ལྷན་སྐྱེས་གཉུག་མར་གནས་པའི་གཞི་བདག་དང༌། །མར་
གྱུར་རིགས་དྲུག་ལན་ཆགས་མགྲོན་ལ་འབུལ། །དགྱེས་ཤིང་བཞེས་ནས་འཁྲུལ་སྣང་
དབྱིངས་སུ་དག །སྟོང་ཉིད་སྙིང་རྗེའི་སྙིང་པོས་རྒྱུད་ཕྱུག་སྟེ། །བླ་མེད་མཆོག་གི་
གོ་འཕང་མྱུར་ཐོབ་ཤོག །དེ་ནས་ལས་ཀྱི་རྡོ་རྗེས་ཚོགས་རྫས་ལག་ཏུ་ཐོགས་ཏེ་སྙན་
པའི་དབྱངས་ཀྱིས་འདི་ལྟར། ཨེ་མ་ཧོ། རིགས་དང་དཀྱིལ་འཁོར་ཀུན་གྱི་བདག།
རྡོ་རྗེ་འཛིན་པ་དགོངས་སུ་གསོལ། །ལྷན་སྐྱེས་བདེ་ཆེན་འབར་བ་ཡི། ། ཡེ་ཤེས་
བདུད་རྩིའི་ཚོགས་མཆོད་འདི། །གུས་པས་འབུལ་གྱི་བཞེས་སུ་གསོལ། །ཞེས་

《ཛ》 ས༩དཔལ་གསང་བ་འདུས་པ་ལ་བརྟེན་པའི་ཚོགས་མཆོད། 277
བརྗོད་ཅིང་གཙོ་བོ་སོགས་ལ་ཕུལ་བས། གཙོ་བོ་ལ་སོགས་པའི་ཚོགས་གྲལ་དུ་འཁོད་
པ་རྣམས་ཀྱིས་ལྷའི་ང་རྒྱལ་བརྟན་པོའི་སྒོ་ནས་འདི་ལྟར། སངས་རྒྱས་མ་ལུས་འདུས་
པ་ཡི། །རིགས་དྲུག་རྡོ་རྗེ་འཆང་དབང་དངོས། །བདེ་སྟོང་འོད་གསལ་བདུད་རྩི་
ཡིས། །ལུས་གནས་ལྷ་རྣམས་ཚིམ་ཕྱིར་རོལ། ། ཨ་ཧོ་མ་ཧཱ་སུ་ཁ། དེ་ནས་ལྷག་
གཏོར་ནི་ཚོགས་ལྷག་རྣམས་བསྡུས་ཏེ། ཨོཾ་ཨཱ༔ཧཱུྃ་གིས་བྱིན་གྱིས་བརླབས་ལ། རང་
གི་ཐུགས་ཀའི་ཧཱུྃ་གི་འོད་ཟེར་གྱིས་དུར་ཁྲོད་ཆེན་པོ་བརྒྱད་ལ་སོགས་པ་ནས། དམ་
ཅན་ཞིང་སྐྱོང་ལྷག་ལ་རེ་བའི་སྡེ་བརྒྱད་འབྱུང་པོའི་ཚོགས་རྣམས་སྤྱན་དྲངས། ཨ་
ཀཱ་རོས་བསྔོས། ཧཱུྃ། ཏིང་འཛིན་སྔགས་རྒྱས་བྱིན་བརླབས་པའི། །འདོད་ཡོན་ལྔ་
ལྡན་ཚོགས་ལྷག་འདི། །དམ་ཅན་ཞིང་སྐྱོང་ལ་སོགས་པའི། །ལྷག་ལ་རེ་བའི་མགྲོན་
རྣམས་ཀུན། །དགྱེས་པ་བསྐྱེད་ཕྱིར་འབུལ་ལགས་པས། །བཞེས་ནས་རྣལ་འབྱོར་
བདག་ཅག་ལ། ། ཀོ་ལོང་ཕྲག་དོག་མ་བྱེད་པར། །འགལ་རྐྱེན་སེལ་ལ་ཆོས་མཐུན་
པའི། །བསམ་པ་ཡིད་བཞིན་འགྲུབ་པར་མཛོད། ཅེས་དང་། བདག་གི་བསམ་པའི་
སྟོབས་དང་ནི། །ཞེས་སོགས་བརྗོད་ཅིང་མཇུག་ཏུ་གཏང་རག་གི་མཆོད་པ་བསྔོ་བ་
སྨོན་ལམ་ཤིས་བརྗོད་སོགས་སྤྱི་འདྲེ་བྱའོ།། ཞེས་པ་འདི་ནི་འཕགས་པ་ཐུགས་རྗེ་ཆེན་པོ་སྤྱན་
རས་གཟིགས་ཀྱི་སྐུའི་རྣམ་པར་སྤྲུལ་པ་རྒྱལ་བ་འཕགས་པ་ལྷའི་སྐུ་ཞབས་ཀྱི་བཀས་བསྐུལ་བའི་ངོར། ལྷ་ལྡན་
སྤྲུལ་པའི་གཙུག་ལག་ཁང་གི་ཉེ་འདབས་སུ་བྱ་བྲལ་བ་དོན་ཡོད་མཁས་གྲུབ་ཀྱིས་སྦྱར་བའི་ཡི་གེ་པ་ནི་རྒྱལ་མཚན་
དངོས་གྲུབ་ཀྱིས་བགྱིས་པའོ།། མངྒ་ལཾ།།

278 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། - 《༧》
༼ཝ༽
། །བླ་མ་རྡོ་རྗེ་འཆང་དོན་ཡོད་མཁས་གྲུབ་པའི་
གསུང་མགུར་གྱི་རིམ་པ་རྣམས་བཞུགས་སོ།།
༄༅། །ཐུགས་ཆོས་སྐུའི་ངང་ལས་མ་གཡོས་ཀྱང༌། །སྐུ་རྣམ་པ་དུ་མ་རབ་བསྟན་
པས། །གསུང་ལེགས་བཤད་བདུད་རྩིའི་ཆར་འབེབ་པ། །ཕ་འདྲེན་མཆོག་རྒྱལ་པོའི་
ཞབས་བཏུད་ནས། །ངག་མགྲིན་པའི་གླུ་དབྱངས་འདི་སྐད་ལེན། །སྤྱིར་འཁོར་བའི་
སྣང་ཚུལ་མཐའ་ཡས་ཤིང་། །སྒོས་དེང་སང་སྙིགས་མ་ལྔ་བདོའི་དུས། །དམག་
མུ་གེ་ནད་རིགས་སྣ་ཚོགས་པས། ། ཡོངས་མནར་བའི་འགྲོ་རྣམས་མཐོང་བའི་ཚེ།།
སེམས་བས་མཐའི་གནས་ལ་མདའ་ལྟར་འཆོར། །མཐོ་ས་འཛིན་ཁ་བའི་སྟོད་གཡོགས་
ཅན། །ནགས་མཐའ་མེད་སྤུ་སྡུག་རྣམ་པར་བཀྲ། །སྤང་སྔོན་མོ་གཡུ་ཡི་མཎྜལ་
ལ༑ །མདངས་བཀྲ་བའི་ཆུ་སྐྱེས་ཚར་དུ་དངར། །དུས་གསུམ་སངས་རྒྱས་ཀྱི་ངོ་བོ།།
བསླུ་མེད་བློ་བཟང་གི་གྲགས་པ། །འབྲལ་མེད་སྤྱི་གཙུག་ཏུ་བཞུགས་ལ། །མཆོག་
ཐུན་དངོས་གྲུབ་ཀུན་སྩོལ་ཅིག །མཆེད་གྲོགས་ཉི་ཟླ་ཁོ་ཐལ་སོང་། །ལིངས་པ་ཁྱི་
ཁྲིད་ཁོ་སླེབས་བྱུང༌། །ཤ་བ་སྨུག་ཆུང་ངའི་བརྟེན་ས། །རྫ་རི་སྨུག་པོ་ལ་བྱེད་དོ། །
གཙང་ཆབ་སྔོན་མོ་ཁོ་ཐལ་སོང་། །ཉ་པ་དོལ་ཐོགས་ཁོ་སླེབས་བྱུང་། །ཉ་ཆུང་གསེར་
མིག་ངའི་བརྟེན་ས། །མཐའ་ཡི་རྒྱ་མཚོ་ལ་བྱེད་དོ། །དབྱར་དུས་ནམ་ཟླ་ཁོ་ཐལ་
སོང་། །སྤྱང་པོ་ཁ་སེར་ཁོ་སླེབས་བྱུང༌། །སྤང་རྒྱན་མེ་ཏོག་ངའི་བརྟེན་ས། །དཀོན་
མཆོག་རྟེན་དྲུང་ལ་བྱེད་དོ། །ལོ་ཟླ་ཞག་གྲངས་ཁོ་ཐལ་སོང་། ། སྐྲ་དཀར་གཉེར་
མ་ཁོ་སླེབས་བྱུང་། །བྱ་བཏང་རྣལ་འབྱོར་ངའི་བརྟེན་ས། །དབེན་པའི་རི་ཁྲོད་ལ་

《 ཝ》 རྡོ་རྗེ་འཆང་དོན་ཡོད་མཁས་གྲུབ་པའི་གསུང་མགུར་གྱི་རིམ་པ། ། 
27
བྱེད་དོ། །ཚེ་འདིའི་སྣང་བ་ཁོ་ཐལ་སོང་། ། ཕྱི་མའི་སྣང་བ་ཁོ་ཤར་བྱུང་། །ཆགས་
མེད་རྒྱལ་ཁམས་ངའི་བརྟེན་ས། །དགའ་ལྡན་ལྷ་ཡུལ་ལ་བྱེད་དོ། །དོན་གཉིས་
མཐར་ཕྱིན་སྟོན་པ་རྫོགས་སངས་རྒྱས། །ཟུང་འཇུག་སྤྲོས་བྲལ་སྐྱོབ་པ་དམ་པའི་ཆོས།།
གནས་ལུགས་མངོན་གྱུར་འཕགས་ཚོགས་དགེ་འདུན་ལ། །བྱང་ཆུབ་སྙིང་པོའི་བར་
དུ་སྐྱབས་སུ་མཆི། །འཇིགས་རུང་ངན་འགྲོའི་གཡང་ལས་བསྐྱབ་ཏུ་གསོལ། །ཕྱི་
རོལ་སྣང་བའི་ཡུལ་ལ་ཕར་བལྟས་པས། །སྣང་བ་མི་བདེན་མདང་གི་རྨི་ལམ་འདྲ།།
རྨི་ལམ་འཁྲུལ་ནས་སྣང་བས་བློ་མ་བདེ། །འཁྲུལ་པ་རྩད་ནས་སྤོངས་ཤིག་སྐལ་ལྡན་
ཀུན། །ནང་གི་རང་གི་སེམས་ལ་ཚུར་བལྟས་པས། །སེམས་ཉིད་མི་བརྟན་ལྕང་
ཁའི་བྱེའུ་འདྲ། །བྱེའུ་ཆུང་འཕུར་ནས་འགྲོ་བས་བློ་མ་བདེ། །རང་སེམས་རང་གིས་
ཟུངས་ཤིག་སྐལ་ལྡན་ཀུན། །འབྱུང་ལུས་འདུས་པའི་ལུས་ལ་བལྟས་ཙ་ན། །འབྱུང་
ལུས་མི་རྟག་རྩྭ་རྩེའི་ཟིལ་པ་འདྲ། །ཟིལ་པ་ཡལ་ནས་འགྲོ་བས་བློ་མ་བདེ། །མི་
རྟག་ངང་ཚུལ་སོམས་ཤིག་སྐལ་ལྡན་ཀུན། །བཟའ་ཚང་འདུས་པའི་གྲོགས་ལ་ཕར་
བལྟས་པས། །བཟའ་ཚང་མི་རྟག་ཚོང་འདུས་མགྲོན་པོ་འདྲ། །བཟའ་ཚང་འདུས་
ནས་འབྲལ་བས་བློ་མ་བདེ། །གཅིག་པུར་དབེན་པ་བསྟེན་ཞིག་སྐལ་ལྡན་ཀུན། །བདག་
གི་སྒྲ་མའི་ནོར་ལ་ཕར་བལྟས་པས། །ཟང་ཟིང་ལོངས་སྤྱོད་སྦྲང་མའི་སྦྲང་རྩི་འདྲ།།
རང་བསགས་གཞན་གྱིས་སྤྱོད་པས་བློ་མ་བདེ། །ཟས་ནོར་སྦྱིན་པ་ཐོངས་ཤིག་སྐལ་
ལྡན་ཀུན། །འབད་འབད་བརྩིགས་པའི་གནས་ལ་ཕར་བལྟས་པས། །གནས་ཁང་
མི་བརྟན་ཆུ་འགྲམ་སྡོང་པོ་འདྲ། །སྡོང་པོ་རྨང་ནས་འགྱེལ་བས་བློ་མ་བདེ། །སྒོ་
བ་11མེད་བྲག་ཕུག་འགྲིམས་ཤིག་སྐལ་ལྡན་ཀུན། །མཐོན་པོའི་རྗེ་དཔོན་དག་ལ་བལྟས་
ཙ་ན། །རྗེ་དཔོན་མི་བརྟན་སོ་མཚམས་མཁར་རྫོང་འདྲ། །མཁར་རྫོང་སུས་འཛིན་
མེད་པས་བློ་མ་བདེ། །རྟག་ཏུ་དམའ་ས་ཟུངས་ཤིག་སྐལ་ལྡན་ཀུན། །ལང་ཚོ་མཛེས་

280 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཝ》
པའི་དཔལ་ལ་ཕར་བལྟས་པས། །ལང་ཚོ་དར་བ་སོས་ཀའི་མེ་ཏོག་འདྲ། ། མེ་ཏོག་
ཡལ་ནས་འགྲོ་བས་བློ་མ་བདེ། །རྒས་པའི་སྡུག་བསྔལ་སོམས་ཤིག་སྐལ་ལྡན་ཀུན།།
མནོག་ཆུང་འདོད་ཡོན་དག་ལ་བལྟས་ཙ་ན། 1
 །འདོད་ཡོན་མི་སྡུག་ལན་ཚྭའི་ཆུ་དང་
འདྲ། །སྤྱད་ཀྱང་ཚིམ་པ་མེད་པས་བློ་མ་བདེ། །འདོད་ལ་སྲེད་པ་སྤོངས་ཤིག་སྐལ་
ལྡན་ཀུན། །བདག་གིས་འཁོར་བའི་ཆོས་ལ་ཕར་བལྟས་པས། །ཆོས་བརྒྱད་བརྫུན་
པ་ནམ་མཁའི་འཇའ་དང་འདྲ། །འཇའ་ཚོན་ཡལ་ནས་འགྲོ་བས་བློ་མ་བདེ། །བརྫུན་
པའི་རང་ཞལ་ལྟོས་ཤིག་སྐལ་ལྡན་ཀུན། །ལས་དང་རྒྱུ་འབྲས་དག་ལ་བལྟས་ཙ་ན།།
བདེན་འབྲས་སྟོང་པ་ཆུ་ནང་ཟླ་བ་འདྲ། ། ཆུ་ཟླ་གསལ་བར་སྣང་བས་བློ་མ་བདེ། །སྡིག་
སྤོངས་དགེ་བ་སྒྲུབས་ཤིག་སྐལ་ལྡན་ཀུན། །སྣང་བ་རྟེན་འབྲེལ་འདི་ལ་བལྟས་ཙ་ན།།
མེད་བཞིན་སྣང་བ་སྒྱུ་མའི་རྟ་གླང་འདྲ། །མ་རིག་འཁྲུལ་པས་བསླད་པས་བློ་མ་འདེ།།
སྣང་ཙམ་སྟོང་པར་ལྟོས་ཤིག་སྐལ་ལྡན་ཀུན། །བདག་གིས་ཆོས་ཉིད་དོན་ལ་ཕར་བལྟས་
པས། །མཐའ་དབུས་བྲལ་བ་ནམ་མཁའི་རང་བཞིན་ཏེ། །ནམ་མཁའི་སྤྲིན་གྱིས་
སྒྲིབ་པས་བློ་མ་བདེ། །གློ་བུར་དྲི་མ་སྤོངས་ཤིག་སྐལ་ལྡན་ཀུན། །ཐོབ་བྱའི་གོ་འཕང་
དག་ལ་བལྟས་ཙ་ན། །དོན་གཉིས་ཀུན་འདུས་ཡིད་བཞིན་ནོར་བུ་འདྲ། །ནོར་བུ་
ཐོབ་པར་དཀའ་བས་བློ་མ་བདེ། ། རྒྱུན་དུ་ཚོགས་གཉིས་གསོགས་ཤིག་སྐལ་ལྡན་ཀུན།།
ཞེས་པ་འདི་ཡང་ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་ངག་དབང་ཆོས་འཕེལ་ལ་གདམས་པའོ།། །།
༈ རྗེ་བཀའ་དྲིན་གསུམ་ལྡན་བླ་མར་འདུད། །སྤྲང་མོས་པའི་བུ་ལ་ཐུགས་རྗེས་གཟིགས།།
ང་འདི་སྣང་ལས་ལ་ཡིད་སྐྱོ་ནས། །ཆོས་སྙིང་ནས་བྱེད་ལུགས་འདི་ལྟར་ལགས། །ཚེ་
འདི་ལ་ལྟོས་པའི་ཕ་མ་དང༌། ། ཡིད་མཛའ་བའི་སྤུན་ཟླ་གཉེན་བཤེས་སོགས། །ལས་
བློས་སྤངས་མིན་ཡང་རྒྱབ་ཏུ་བསྐུར། །སྐྲ་ནག་པོ་གཅོད་གནས་གཞིས་དགོན་དང་།།
སྒོས་སློབ་གཉེར་བྱེད་པའི་གྲྭ་ཚང་ལ། །སེམས་ཆགས་ཞེན་མ་བྱས་གཅིག་པུར་འགྲིམས།།

རྡོ་རྗེ་འཆང་དོན་ཡོད་མཁས་གྲུབ་པའི་གསུང་མགུར་གྱི་རིམ་པ། །
དུས་དང་པོར་མཚན་ལྡན་བླ་མའི་དྲུང༌། །རྗེ་སྟོན་པའི་གསུང་རབ་ཀུན་གྱི་དོན། །ཕྱོགས་
གཅིག་ཏུ་བསྒྲིགས་པའི་ལམ་རིམ་གྱི། །དོན་དམར་ཁྲིད་ཟབ་མོའི་ཉམས་ལེན་ཞུས།།
འདི་བསམས་ཀྱིན་འདུན་མ་མ་ནོར་འདུག །མགོ་བཤེས་གཉེན་བསྟེན་ཚུལ་ནས་བཟུང་
སྟེ༑ ༑མཇུག་ལྷག་མཐོང་བར་ལ་བློ་སྦྱངས་པས། །དེ་གྲུབ་པའི་འབྲས་རྟགས་ཡང་
དག་རྟོགས། །སྤང་དཀའ་བའི་ཟས་ནོར་ལོངས་སྤྱོད་དང་། །གཞན་ལྷ་མིའི་དཔལ་
འབྱོར་ལ་སོགས་པ། །བདག་འཁོར་བའི་ཆོས་ལ་ཞེན་ལོག་ཅིང་། །མ་འགྲོ་ཀུན་
སྲིད་པར་འཁྱམས་པ་ལ། །ཆེས་མ་བཟོད་བྱམས་དང་སྙིང་རྗེའི་འབྲས། །གཞན་
ཕན་བདེའི་ཁུར་འཁྱེར་ལྷག་བསམ་དང་། །དེས་དྲངས་པའི་ཐེག་ཆེན་སེམས་བསྐྱེད་
ལ༑ ༑ ཡིད་འགྱུར་བའི་མྱོང་བ་དྲག་པོ་ཐོན། །དེ་བསམ་སྦྱིན་བྱ་བཏང་བློ་སེམས་
བདེ། །མགོན་རྒྱལ་བ་སྲས་བཅས་བགྲོད་གཅིག་ལམ། །མདོར་བསྡུས་པའི་སྤྱོད་པ་
ཚུལ་ཁྲིམས་གསུམ། །སྤྲང་བདག་གིས་ཉམས་ལེན་སྙིང་ལ་བསྣུན། །སྒོས་ཐེག་
གསུམ་འཕགས་པའི་བགྲོད་གཅིག་ལམ། །གཞི་བདེན་འཛིན་གཉིས་དང་དངོས་འགལ་
བའི། །ལམ་ཟབ་མོ་བདག་མེད་མི་བསྒོམ་པར། །དུག་གསུམ་གྱི་རྟོག་པ་འགོག་པ་
དང༌། །ཕྱི་སྣང་བའི་ཡུལ་ལ་ཅི་ཤར་ཡང་། །དེའི་ངོ་བོ་གཅེར་གྱིས་བལྟས་པ་ཡིས།།
འདི་ཡིན་གྱི་ངོས་བཟུང་ཅང་མེད་དེ། །ཆོས་རྣམས་ཀྱི་གནས་ལུགས་ཡིན་པར་འདོད།།
གཞན་འགའ་ཞིག་འཁོར་འདས་ཆོས་རྣམས་ཀུན། །རང་སེམས་སུ་རྫོགས་པ་ཐག་
བཅད་ནས། །སེམས་གསལ་ཞིང་འཛིན་པ་མེད་པ་ལ། །ཆོས་ལྟ་བའི་མཐར་ཐུག་
བཞེད་ན་ཡང་། །མི་ཁོ་བོའི་སེམས་ལ་ཅུང་མ་བདེ། །དོན་གཟུང་འཛིན་ཆོས་རྣམས་
ཐམས་ཅད་ལ། །བློས་དཔྱད་ཚེ་ཅིར་ཡང་མ་གྲུབ་པར། །ལར་ཆོས་རྣམས་སྟོང་པའི་
ངང་དུ་བྲོས། །ཡུལ་དེ་ལས་ལངས་ཚོ་གང་སྣང་ཀུན། །མཚོ་དྭངས་པར་ཤར་བའི་
ཟླ་གཟུགས་བཞིན། །ཚུལ་སྣང་ཡང་ངོ་བོ་ཉིད་ཀྱིས་སྟོང་། །ཀུན་རང་བཞིན་གྲུབ་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
282 《ཝ》
བའི་སྟོང་པ་ལ། །ལས་རྒྱུ་འབྲས་བྱ་བྱེད་འཐད་པ་འདི། །རྗེ་ཀླུ་སྒྲུབ་ཡབ་སྲས་དགོངས་
པར་གོ །ལམ་ཐུན་མོང་རིམ་པས་རྒྱུད་སྦྱངས་ནས། ། ཚེ་གཅིག་ལ་རྡོ་རྗེ་འཆང་གྲུབ་
པའི། །ཆོས་ཟབ་མོ་འབད་པ་དུ་མས་བཙལ། །དེ་སྟོན་པའི་བཤེས་གཉེན་དམ་པ་
མཆོག །རྗེ་དངོས་གྲུབ་རྒྱ་མཚོའི་ཞབས་ལ་གཏུགས། ། རྒྱུད་མཐར་ཐུག་གསང་བ་
འདུས་པ་དང་། །དཔལ་ཁྲོ་བོའི་དབང་པོ་གཤིན་རྗེའི་གཤེད། །དབང་དམ་ཚིག་རིམ་
གཉིས་མན་ངག་རྣམས། །ཐུགས་སྦ་གསང་མ་མཛད་དགྱེས་པར་གདམས། །གཞི་
སྐྱེ་འཆི་བར་དོ་རྣམ་པ་གསུམ། །ལམ་འབྲས་བུ་སྐུ་གསུམ་བསྒྱུར་བ་ཡི། །ཐབས་
མཁས་པའི་མན་ངག་སྙིང་ལ་འབབ། །འདི་བསམ་ཤིང་བླ་མའི་བཀའ་དྲིན་དྲན། །སྤྱིར་
མཚན་ཉིད་ལྡན་པའི་བཤེས་གཉེན་མང་། །སྒོས་སངས་རྒྱས་ཀུན་འདུས་ངུར་སྨྲིག་
ཚུལ། ། 
1，
མགོན་བློ་བཟང་ཡེ་ཤེས་ཞབས་ལ་ཐུག །གཞི་སོ་སོར་ཐར་བའི་སྡོམ་ཁྲིམས་
མནོས། །ལམ་རིམ་པ་རྒྱུད་ལ་སྐྱེ་བ་དང་། །རང་ལྟོས་བཅས་འགྲོ་བ་རྗེས་འཛིན་
དང༌། །བདག་འདི་ནས་འཕོས་པར་གྱུར་མ་ཐག །ཞིང་བདེ་བ་ཅན་དུ་སྐྱེ་བ་ཡི། །གསོལ་
བཏབ་པས་སྐྱབས་འཇུག་ཞལ་བཞེས་བྱུང་། །སྤུང་བདག་གིས་ལས་སྐལ་དེ་ལྟར་ལགས།།
ཞེས་པ་འདི་ནི་ཚ་བ་དགེ་སློང་ངག་དབང་དོན་གྲུབ་ཀྱིས་བསྐུལ་བའི་ངོར་བྱ་བཏང་བློ་བཟང་ཚེ་བརྟན་གྱིས་སྦྱར་
བའི་ཡི་གེ་པ་ནི་བསྐུལ་བ་པོ་ཉིད་དོ།། །། ༈ ཨོཾ་སྭ་སྟི། ཡང་གསོན་དང་བློ་འཕེལ་གྲོགས་
པོ་ཁྱོད། །སྔར་བཤད་པའི་གཏམ་དེ་ཀུ་རེ་ཡིན། །ད་བདེན་པའི་ཚིག་གཅིག་ཁྱོད་
ལ་སྨྲ། །སྔོན་ཐོག་མེད་དུས་ནས་ད་ལྟའི་བར། །གནས་འཁོར་བའི་ཐང་ལ་ཡང་
ཡང་འཁྱམས། །སྒོས་ངན་སོང་གསུམ་ལ་གནས་མལ་བྱས། །གནས་བདེ་འགྲོ་
ཐོབ་ཀྱང་མི་ཁོམ་མང་། །ལར་དམ་ཆོས་སྒྲུབ་པའི་སྐལ་བ་བྲལ། །དུས་ད་རེས་དལ་
འབྱོར་རྟེན་ཐོབ་ཅིང་། །མགོན་དགེ་བའི་བཤེས་དང་མཇལ་ན་ཡང་། །དུས་དང་པོར་
ཆོས་སྒོར་ཞུགས་སྐབས་ནས། །ལོ་ཉི་ཤུ་རྩ་ལྔ་མ་ལོན་བར། །དཀོར་ནག་པོ་ལན་

རྡོ་རྗེ་འཆང་དོན་ཡོད་མཁས་གབ་པ
《ལ》 རྡོ་རྗེ་འཆང་དོན་ཡོད་མཁས་གྲུབ་པའི་གསུང་མགུར་གྱི་རིམ་པ། 283
-- -- •- --- - བ ，=ག -- -- • - མ
ཚྭའི་ཆུ་བཞིན་འཐུངས། །གདུགས་ཟ་ཟིའི་ངང་ལ་མི་ཚེ་ཟད། །དུས་དེ་ཚེ་དྲན་པ་
ཅུང་ཞིག་རྙེད། །ཚེ་འདི་ཡི་སྣང་བ་བཀྲག་པོ་ཆེ། །ཀུན་དོར་ནས་དབེན་གནས་འགྲིམས་
ན་ཡང་། །ཆོས་ལུང་དང་རྟོགས་པའི་ཡོན་ཏན་རྣམས། ། ཟླ་མར་ངོ་བཞིན་དུ་རིམ་
གྱིས་འགྲིབ། །བདུད་ནག་པོ་སྙིང་ལ་ཞུགས་པ་ཡིས། །དགོས་མེད་ཀྱི་སྙན་པ་ཕྱོགས་
བཅུར་རྒྱས། །འདི་བསམས་ཤིང་རང་ལ་བློ་མ་བདེ། །ཆེ་འདོད་ཀྱི་འགོང་པོས་ཡིད་
བསྒྱུར་བས། །མི་ཆེ་གཉེན་རྣམས་ཀྱི་ངོ་འཛིན་དང་། །ནོར་ཟང་ཟིང་གསོག་ཅིང་
ཚུལ་འཆོས་མཁན། ། མི་གཞན་གྱིས་བསྟོད་ན་དགའ་ཚོར་དང་། །དེས་སྤྱད་ན་མི་
དགའི་རྣམ་འགྱུར་སྟོན། །གཞན་མཐོན་པོའི་ཁྲི་ལ་དཔལ་འདོད་ཅིང་། །ཆོས་གཞན་
ལ་འཆད་པའི་རྣམ་གཡེང་སོགས། །ཆོས་བརྒྱད་ཀྱི་དབང་དུ་ཡིད་སོང་བས། །ལོ་
ཟླ་བ་སོང་བ་མ་ཚོར་འདུག །རྗེ་མཚན་ལྡན་བླ་མ་དཔང་བཙུགས་ནས། །སྲོག་བསྡོས་
ཏེ་བསྲུང་བར་ཁས་བླངས་པའི། །གཞི་སྡོམ་པ་གསུམ་གྱི་བཅས་མཚམས་རྣམས། །བློ་
བག་མེད་དབང་གིས་ཡང་ཡང་འགལ། །སེམས་ཆགས་སྡང་དབང་གིས་བསགས་
པ་ཡི། །ལས་ངན་པའི་ཁུར་པོ་རི་བས་ལྕི། །དུས་འཆི་བདག་རྒྱལ་པོ་བྱུང་ཙ་ན། །བློ་
བདེ་མོ་འོང་བ་དཀའ་མོར་གདའ། །མི་གཞན་ལ་ཕན་པར་སྙད་བཏགས་ནས། །རང་
ལྟོ་ཕྱིར་ཟ་ཆོག་མང་པོ་སློབ། །རྒྱུད་ཕན་སེམས་མེད་པའི་གྲོང་ཆོག་བརྩོན། །ད་
སྙིང་ནས་ཆོས་ཤིག་བྱེད་སྙམ་ན། །ཡིད་ནང་དུ་བསྡུས་ལ་དོན་འདི་སོམས། །ཆོས་
བརྒྱད་ཀྱིས་གཞན་སེམས་འཛིན་པ་དང་། །ཚུལ་འཆོས་ཀྱིས་མི་མགོ་བསྐོར་བ་དང་།།
ཆོས་གཞན་ལ་འཆད་པའི་རྣམ་གཡེང་སོགས། །ཀུན་དོར་ནས་རང་སེམས་འདུལ་
རེ་རན། །ཞེས་པ་འདི་ནི་ཚ་བ་དགེ་སློང་ངག་དབང་དོན་གྲུབ་ཀྱིས་བསྐུལ་བའི་ངོར། བྱ་བཏང་བ་བློ་
བཟང་ཚེ་བརྟན་གྱིས་སྦྱར་བའི་ཡེ་གེ་པ་ནི་བསྐུལ་བ་པོ་ཉིད་དོ། ༈ ན་མོ་གུ་རུ་མཉྫགྷོ་ཥཱ་ཡ། སྐུ་
མཐོང་བས་དད་པའི་སྤུ་ལོང་གཡོ། །གསུང་ཐོས་པས་སྲིད་ཞིའི་གདུང་བ་བཅིལ། །ཐུགས་

284 
རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཝ》
--- ལ，ཟ་
མཐོང་ཐོས་དྲན་རེག་རྗེས་འཛིན་པའི། །ཕ་འདྲེན་མཆོག་རྒྱལ་པོ་བླ་མར་འདུད། །ཡིད་
ཆོས་དང་འབྲེལ་ཐག་ཆད་ན་ཡང་། །མིང་སྙན་པོར་ཆོས་པར་ཁས་འཆེ་བའི། །སྤང་
ཆོས་མེད་བློ་སྣ་ཆོས་བསྒྱུར་ལ། །རྗེ་ཁྱེད་རང་ལྟ་བུར་བྱིན་གྱིས་རློ བས། །མཚོ་ཕ་
མཐའ་མེད་པའི་འགྲམ་ཤེད་ན། །གོས་ངུར་སྨིག་སྤུ་སྡུག་རྣམ་བཀྲ་ཡང་། །མགོན་
བཟང་པོའི་གྲོགས་ཀྱིས་ཡོངས་བོར་བའི། ། ཟླ་མེད་པའི་ངང་པ་ཡར་མ་ཞིག །མིག་
མཆི་མའི་ཐིག་པ་ལྷག་མ་ལྷུག །ངག་སྨྲེ་སྔགས་དྲག་པོ་དར་མ་དིར། །ཡིད་གདུང་
བའི་རིག་པ་འཆལ་མ་འཆོལ། །འདི་དགོངས་སམ་གསུམ་ལྡན་བླ་མ་རྗེ། །ང་སྔོན་
བསགས་བསོད་ནམས་མི་དམན་པས། །རྗེ་ཟས་གཙང་སྲས་ཀྱི་བསྟན་ལ་ཞུགས། །སྒོས་
འཇམ་དཔལ་སྙིང་པོ་ཙོང་ཁ་པའི། །བཀའ་གཞུང་ལུགས་གདམས་པ་འོལ་ཙམ་གོ།
འདི་བསམ་བཞིན་རྗེ་བཙུན་བླ་མ་དྲན། །འོན་གྱུར་ཀྱང་དཀར་མིན་ལས་དབང་གིས།།
ཆོས་ཟབ་མོ་སྒྲུབ་པའི་འགལ་རྐྱེན་མང་། །རྐྱེན་ལམ་དུ་ལོང་བ་རབ་དཀའ་བའི། །ཆོས་
སྙིགས་མའི་དུས་འདིར་ཁོ་བོ་སྐྱེས། །ཚུལ་འདི་ལ་བསམ་ན་སྙིང་རླུང་ལྡང་། །གོས་
ངུར་སྨྲིག་བགོས་པའི་བླ་ཆེན་རྣམས། །བཤད་སྒྲུབ་པས་རྒྱལ་བསྟན་མི་སྐྱོང་བར། །ནོར་
རྙེད་བཀུར་ཁྲི་དང་གོ་སའི་ཕྱིར། །ཐབས་ཕོ་ཤེད་ངོས་འཛིན་སྣ་ཚོགས་ཀྱིས། །མགོན་
རྒྱལ་བསྟན་མིང་གི་ལྷག་མར་བྱས། །འདི་བསམ་བཞིན་མི་མེད་ལུང་སྟོང་དྲན། །ཞིང་
ཡོངས་སྦྱོངས་རབ་བྱུང་ཕལ་ཆེར་ཡང་། །གཞི་ཚུལ་ཁྲིམས་གཙང་མ་རས་སུ་བོར།།
ཚོང་ཁེ་སྤོགས་བསྐྱེད་འཕེལ་སོ་ནམ་སོགས། །ཁྱིམ་སྤངས་ཀྱང་ཁྱིམ་པའི་བྱ་བར་
ཞེན། །གཞན་འགའ་ཞིག་ཆགས་སྡང་རྨོངས་གསུམ་གྱིས། །རང་མཚན་ལྡན་བླ་
མར་བརྙས་ཤིང་སྤྱོད། །ཆོས་དམ་ཚིག་སྡོམ་པ་ཡལ་བོར་ནས། །ཕུག་དམྱལ་བའི་
བུད་ཤིང་སྒྲུབ་པ་མང་། །ཚུལ་འདི་ལ་བསམ་བཞིན་ནགས་འདབ་དྲན། །དུས་དེང་
སང་གྲུབ་པ་ཐོབ་བོ་ཞེས། །སྤྱན་མངོན་ཤེས་རྫུ་འཕྲུལ་ལྡན་རྣམས་ཀྱང་། །གཞུང་

རྡོ་རྗེ་འཆང་དོན་ཡོད་མཁས་གྲུབ་པའི་གསུང་མགུར་གྱི་རིམ་པ། 285
པས --- ་་ནས་ ས་མཐདང་། ་་— —— --ཁས་ པ་ — ——་+- - •ཟ = --- - - -- - -
བཟང་པོའི་དགོངས་པ་དང་བསྟན་ན། །ཆེས་མཐུན་པ་ཉིན་མོའི་སྐར་མ་ཙམ། ་ང་
འདི་ལ་བསམ་ཀྱང་རི་ཕུག་དྲན། །ཆོས་ཟབ་མོ་སྒྲུབ་པར་དམ་བཅས་པའི། །སྤྲང་
བདག་འདྲའི་རི་ཁྲོད་རློམ་པ་ཡང་། །སེམས་རྣམ་གཡེང་འདུ་འཛིའི་བསླུ་བྲིད་ཀྱིས།།
རྟེན་དལ་འབྱོར་སྟོང་ལོག་བྱེད་པ་མང་། །འདི་བསམ་བཞིན་སྙིང་ནས་སྐྱོ་བ་སྐྱེས།།
ཆོས་ཕྱག་རྫོགས་བསྒོམ་པ་ཡིན་ཞེས་པའི། །མཚན་སྙན་པོ་རྟོགས་ལྡན་གྲགས་པ་
ཡང་། །ལམ་གོལ་སར་རྒས་པ་མ་ཚོར་བར། །ཁོང་བསྟན་འཛིན་གཞན་ལ་འཕྱ་
བ་སྐད། ། ཡང་འགའ་ཞིག་ངོ་ཚ་ཁྲེལ་ཡོད་བོར། །གཞན་བསླུ་བའི་བསམ་པའི་
ཟོལ་སྦྱོར་གྱིས། །ཚུལ་སྨྱོ་སྤྱོད་མི་རྐང་ལག་ན་ཐོགས། །རས་ཨང་རག་གྱོན་ཞིང་
གྲོང་མཐའ་མྱུལ། །ང་འདི་ལ་བསམ་བཞིན་ལུང་སྟོང་དྲན། །དུས་དེང་སང་རྗེ་བློན་
ཕལ་ཆེར་ཡང་། །སྲོལ་བཟང་པོའི་རྒྱལ་སྲིད་མི་སྐྱོང་བར། །དམག་ཨར་པོ་ཁྲལ་
རིགས་སྣ་ཚོགས་དང༌། །ཁྲིམས་གསར་པས་སྐྱེ་འགྲོའི་བདེ་སྐྱིད་འཇོམས། །ཚུལ་
འདི་ལ་བསམ་བཞིན་སྐྱོ་བ་སྐྱེས། །ཁམས་དར་རྒུད་བར་མའི་མི་དམངས་རྣམས། །རྫུན་
གཡོ་ཁྲམ་གཞན་ནོར་ལེན་ལ་སོགས། །སྡིག་མི་དགེའི་ལས་ལ་རྔམས་ཤིང་སྤྱོད།།
མི་བདག་གཞན་གཉིས་ཀ་འཕུང་ལ་སྦྱོར། །ཚུལ་འདི་ལ་བསམ་ནས་དབེན་གནས་
དྲན། །སྤྱིར་རྒྱལ་བསྟན་ཉིན་མོའི་མགོན་པོ་ཡང་། །ནུབ་ས་འཛིན་ངོས་ལ་གོས་
དམར་རྟེན། །སྒོས་བློ་བཟང་བསྟན་པའི་མདོ་སྔགས་གཞུང་། །སྣུམ་ཟད་པའི་མར་
མེ་དག་དང་མཚུངས། །གཞི་ལྔ་སྤྱོད་ལོག་པར་སྟོན་པ་ཡིས། །ཚུལ་མིན་པའི་གཞུང་
ལུགས་ཉིན་བཞིན་འཕེལ། །ཚུལ་འདི་འདྲ་དགོངས་སམ་ཤེས་ལྡན་དག །བྱ་འུག་
བའི་མིག་ལ་ཉིན་བྱེད་ལས། །མུན་སྨག་རུམ་སྡུ ག་པོ་ལྷག་པར་བྱམས། །ལུག་
བླུན་པོའི་མདུན་དུ་ནོར་བུ་ལས། ། རྩ་སྦར་གང་ལྷག་པར་རྩི་ས་སུ་བྱེད། །དོན་དེ་
ཕྱིར་མཁས་པའི་ལེགས་བཤད་ལས། མི་བླུན་པོའི་ཟོག་ཆོས་ལྷག་པར་བྲིམ། །ཚུལ་

286 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཝ》
--• - = - === ==+- ----ཟ -- ཟ ，- - -- - -，---，------ པ། -- - --- --- - - -
འདི་ལ་བསམ་ནས་བན་ཆུང་ང་། །སྟོང་ས་འཛིན་དཀར་པོའི་ཕྲེང་བས་བསྐོར། །སྨད་
རྐང་འཐུང་ལོ་འདབ་རྒྱས་པའི་གཞིར། །རྩྭ་སྔོ་འཇམ་ལོ་མའི་སྤྱིལ་བུ་རུ། །ཆོས་
ཟབ་མོའི་ཉམས་ལེན་བསྒྲུབ་ལ་སྤྲོ། །དེ་ཅི་ཕྱིར་ཞེ་ན་རང་གཞན་ལ། །དུས་གཏན་
དུ་ཕན་པ་དམ་ཆོས་ཡིན། །གཞན་འཁོར་བའི་ཕུན་ཚོགས་བསླུ་བྲིད་མཁན། །ཅི་
འཛོམ་ཡང་ཐར་བའི་གཤེད་མ་ཡིན། །འདི་ཡིན་མིན་མདོ་རྒྱུད་གསུང་རབ་དང་། །སྔོན་
དམ་པ་གོང་མའི་རྣམ་ཐར་གཟིགས། །ཚེ་འདི་ཕྱིའི་ལེགས་ཚོགས་ཀུན་གྱི་གཞི། །རྗེ་
མཚན་ལྡན་བླ་མར་རག་ལས་པ། །བཀའ་མདོ་རྒྱུད་ཀུན་ནས་གསུངས་པས་ན། །བཀའ་
ཚུལ་བཞིན་སྒྲུབ་པ་ལམ་གྱི་སྲོག །འདི་ཡིན་མིན་མདོ་རྒྱུད་གསུང་རབ་དང་། །སྔོན་
དམ་པ་གོང་མའི་རྣམ་ཐར་གཟིགས། །ཆེས་རྙེད་པར་དཀའ་བའི་རྟེན་བཟང་འདི། །དགུང་
མཁའ་ལ་ཤར་བའི་འཇའ་ཚོན་དང་། །རླུང་འཚུབ་མའི་ནང་གི་མར་མེ་བཞིན། །འདི་
མི་རྟག་མྱུར་དུ་འཇིགས་པར་ངེས། །འདི་ཡིན་མིན་མདོ་རྒྱུད་ x །སྔོན་དམ་པ་
8532 " x 18 xsắ55TR54383 TsaraISI SE "
ཕྱོགས་རིས་མེད་པའི་བརྩེ་བ་ཅན། །མགོན་དཀོན་མཆོག་གསུམ་ལས་གཞན་མེད་
པས། །འདི་འབྲལ་མེད་སྤྱི་བོའི་རྒྱན་དུ་བསྟེན། །འདི་ཡིན་མིན་མདོ་རྒྱུད་ x །སྔོན་
དམ་པ་གོང་མའི་ x །བྱ་ནམ་མཁའི་དབྱིངས་སུ་འཕུར་བ་ཡི། །དེའི་གྲིབ་མ་རྗེས་
སུ་འབྲང་བ་ལྟར། །ལས་དགེ་དང་མི་དགེའི་རྣམ་སྨིན་ནི། །རང་གར་སྐྱེའི་རྗེས་སུ་
འབྲང་ངེས་པའི། །ཚུལ་འདི་ལ་གཡོ་མེད་བླང་དོར་གཅེས། །འདི་ཡིན་མིན་མདོ་
x །སྔོན་དམ་པ་གོང་མའི་ ་མཐོ་སྲིད་རྩེ་ནས་བཟུང་མནར་མེད་བར། །གནས་
ཁམས་གསུམ་འཁོར་བར་གར་སྐྱེས་ཀྱང༌། །ཀུན་སྡུག་བསྔལ་ཁོ་ནའི་ཡོ་ལང་ཡིན།།
འཇིགས་དེ་ལས་གྲོལ་ཕྱིར་བརྩོན་སྟོབས་བསྐྱེད། །འདི་ཡིན་མིན་ x །སྔོན་དམ་
པ་ x །ཀུན་གནས་སྐབས་མཐར་ཐུག་བདེ་བས་ཕོངས། །སྡུག་བྱེ་བས་མནར་བའི་

《ཝ》 རྡོ་རྗེ་འཆང་དོན་ཡོད་མཁས་གྲུབ་པའི་གསུང་མགུར་གྱི་རིམ་པ། 287.
འགྲོ་འདི་དག །རང་དྲིན་ཅན་ཕ་མར་ངེས་པས་ན། །འདི་སྒྲོལ་ཕྱིར་བྱང་ཆུབ་སེམས་
མཆོག་བསྐྱེད། །འདི་ཡིན་མིན་ x །སྔོན་དམ་པ་ x །སེམས་བསྐྱེད་ནས་ཚུལ་
ཁྲིམས་རྣམ་གསུམ་སོགས། །མཆོག་རྒྱལ་སྲས་སྤྱོད་པའི་གནས་རྣམས་ལ། །བློ་
འཁོར་གསུམ་དམིགས་པ་མ་མཆིས་པར། །ལམ་ཞུམ་པ་མེད་པར་བསླབ་ཀྱང་འཚལ།།
འདི་ཡིན་མིན་ x །སྔོན་དམ་པ་ x །ལམ་ཐུན་མོང་རིམ་པས་རྒྱུད་སྦྱངས་ནས། །
ཚེ་གཅིག་གིས་སྐུ་གསུམ་ཐོབ་པའི་ཕྱིར། །ལམ་རིམ་གཉིས་ཟབ་མོའི་ཉམས་ལེན་
ལ༑ ༑ཐོད་མེ་ཤོར་ལྟ་བུར་བརྩོན་པར་རིགས། །འདི་ཡིན་མིན་ x །སྔོན་དམ་པ་
x །ཚིག་སྙན་སྙན་གླུ་རུ་མ་བླངས་ཀྱང་། །དོན་ཕན་པར་སྨྲས་པའི་རྗེས་འབྲངས་
ནས། །ཚུལ་འདི་བཞིན་ཉམས་སུ་བླངས་མཛད་ན། །ཚེ་འདི་ལ་འཚང་རྒྱར་གདོན་
མི་ཟ། །དུས་ཡང་ཡང་སྲིད་པའི་རྒྱ་མཚོ་འདིར། །བཟོད་དཀའ་བའི་སྡུག་བསྔལ་
སྣ་ཚོགས་པས། །ལས་མང་མང་མྱོང་བའི་འགྲོ་འདི་དག །ཐུགས་བརྩེ་བརྩེས་གཟིགས་
དང་བླ་མ་རྗེ། །ལམ་ལོག་པའི་གཡང་ལས་སྒྲོལ་བའི་ཕྱིར། །རྗེ་བླ་མའི་གདམས་
ངག་ཀུན་གྱི་ཕུལ། །དོན་ཟབ་མོ་ཡིད་ལ་བྱས་པ་ཡི། །ཆོས་ལྟ་བའི་གླུ་དབྱངས་སྙན་
པོ་འདི། །བཀའ་ཚུལ་བཞིན་སྒྲུབ་པའི་མཆོད་པར་འབུལ། །ངས་འཁོར་འདས་ཆོས་
ལ་དཔྱད་པའི་ཚེ། །ཀུན་སྒྲིབ་མེད་མཁྱེན་པའི་ཡེ་ཤེས་དང་། །གཞི་འཁྲུལ་པས་
བཅིངས་པའི་བྱིས་པ་རྣམས། །དོན་གདོད་ནས་སྟོང་པའི་རང་བཞིན་ལ། །ཕུགས་
བཟང་ངན་དབྱེ་བ་ཅང་མ་མཐོང་། །དོན་དེ་ཕྱིར་ཀུན་བྱང་ཆོས་རྣམས་ཀུན། །མིང་
རྟོག་པས་ཕར་བཏགས་མ་གཏོགས་པ། །རང་ངོ་བོས་གྲུབ་པའི་སྟོང་ཉིད་ཀྱི། །དབྱིངས་
དེ་རུ་རིག་པ་གཅེར་བུར་ཞོག །དོན་གཉིས་འཛིན་འཁྲུལ་པའི་རང་མཚང་རིག །ང་
རྟག་པའི་མཐའ་ལ་ཉམ་ང་མེད། །ཡུལ་དེ་ལས་ལངས་ཚོ་གང་ཤར་ཀུན། །མིང་ཐ་
སྙད་བཏགས་པའི་རྟེན་འབྲེལ་དུ། །སྣང་ཙམ་གྱི་སྒྱུ་མའི་རོལ་པར་གོ །འདི་གོ་

28 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
བས་ཨ་འཐས་འཆིང་བ་ཞིག །ང་ཆད་པའི་མཐའ་ལ་ཉམ་ང་མེད། །དབྱིངས་རང་
བཞིན་མེད་པའི་སྟོང་པ་དང་། །སྣང་ཙམ་གྱི་བརྫུན་པའི་རྟེན་འབྲེལ་གཉིས། །ཆོས་
གཞི་གཅིག་སྟེང་དུ་མི་འགལ་བར། །འཇོག་ཤེས་པ་བླ་མའི་བཀའ་དྲིན་ཡིན། །དཔེ་
མེ་ལོང་ནང་གི་གཟུགས་བརྙན་དེ། ། ཆ་ཀུན་ནས་བྱད་བཞིན་གྱིས་སྟོང་ཡང་། །གཟུགས་
མངོན་སུམ་མཐོང་བའི་མིག་ཤེས་ལ། །ཡུལ་བྱད་བཞིན་སྣང་བ་བསྙོན་དུ་མེད། །ཀུན་
སྟོང་བར་རྟོགས་པའི་ངེས་ཤེས་དང༌། ། ལས་རྒྱུ་འབྲས་རྣམ་གཞག་ཀུན་འཐད་པའི།།
དོན་ངེས་པ་གཉིས་པོ་ཕན་ཚུན་དུ། །གེགས་མི་བྱེད་གྲོགས་སུ་འཆར་བ་ཡི། །ལར་
རྟག་ཆད་གཉིས་ཀའི་མཐའ་ལས་གྲོལ། །ང་སྐྱེ་མེད་ནམ་མཁའི་རྣལ་འབྱོར་པ། །ལམ་
ཕྱག་རྒྱ་ཆེན་པོའི་རོལ་རྩེད་ཀྱི། །ཆོས་ལྟ་བའི་གླུ་དབྱངས་འདི་བཞིན་ལེན། །གྲོགས་
ཐར་འདོད་རྣམས་ཀྱང་དོན་འདི་སེམས། །ཕྱི་ཐོས་པའི་འདྲེན་བྱེད་མི་གསལ་ཞིང་།།
ནང་ཉམས་ལེན་གནད་ལ་མི་མཁས་ཀྱང་། །རྗེ་མཚན་ལྡན་བླ་མའི་མན་ངག་བཞིན།།
འདི་ཉམས་སུ་བླངས་ན་ཡུན་དུ་དགེ། ཞེས་པ་འདི་ནི་མེ་བྱ་ལོར་རང་གཞན་གྱི་སྣང་ཚུལ་མཐོང་
བའི་ཡིད་སྐྱོ་སྟེ་བློ་དམ་པའི་ཆོས་ལ་བསྐུལ་བའི་ཕྱིར་ཤཱཀྱའི་བཙུན་པ་དོན་ཡོད་མཁས་གྲུབ་ཀྱིས་སྦྱར་བའོ།། །།
༈ ཐུགས་རྒྱལ་བ་ཀུན་དང་དབྱེར་མེད་ཀྱང་། །སྐུ་ཐ་མལ་བཀོད་པ་སྣ་ཚོགས་ཀྱིས།།
ཞིང་གྲངས་མེད་ཅིག་ཅར་ཁྱབ་མཛད་པའི། །ཕ་རྗེ་བཙུན་བླ་མའི་ཞབས་ལ་འདུད། །སྤང་
མོས་པའི་བུ་ལ་ཐུགས་རྗེས་གཟིགས། །ནང་ཉམས་ལེན་གཞོལ་བར་མ་གཏོགས་
པ༑ ༑ཕྱི་ཐ་སྙད་སྤྱི་ལ་མི་སྤྲོ་ཡང་། །ཁྱེད་འདིར་ཚོགས་རྣམས་ཚོ་དགྱེས་པའི་སླད།།
མགུར་དགེ་བའི་བསྐུལ་མ་དབྱངས་སུ་ལེན། །རང་ཕ་ཡུལ་ཞེན་པ་འདི་དང་གཅིག།
གཉེན་ཉེ་དུ་སྐྱོང་ལེན་འདི་དང་གཉིས། །ནོར་དངོས་པོ་གསོག་རུམ་འདི་དང་གསུམ།།
ཆོས་འདི་གསུམ་ཆོས་པར་བྱུར་དུ་ཆེ། །ཆོས་འདི་གསུམ་སྤངས་པའི་རྣལ་འབྱོར་བདེ།།
བློ་བདེ་བ་བླ་མའི་བཀའ་དྲིན་ཡིན། །ཚེ་འདི་སྣང་གི་ཞེན་པ་འདི་དང་གཅིག །དཀོར་

《ཝ》 རྡོ་རྗེ་འཆང་དོན་ཡོད་མཁས་གྲུབ་པའི་གསུང་མགུར་གྱི་རིམ་པ། 289
འདོད་ཡོན་གྱི་བསླུ་བྲིད་འདི་དང་གཉིས། །གོང་མཐོན་པོའི་ངོ་འཛིན་འདི་དང་གསུམ།།
ཚུལ་འདི་གསུམ་ཆོས་པའི་གོལ་ས་ཡིན། །ཆོས་འདི་གསུམ་སྤངས་པའི་x ། བློ་
བདེ་བ་བླ་མའི་བཀའ་དྲིན་ཡིན། །རང་ཆེར་རློམ་གྱི་ཁེངས་པ་འདི་དང་གཅིག །གཞན་
ཕུན་ཚོགས་ལ་ཕྲག་དོག་འདི་དང་གཉིས། །སྒོས་ཆོས་མཛད་ལ་དག་སྣང་མེད་དང་
གསུམ། །ཚུལ་འདི་གསུམ་ལམ་གྱི་གེགས་སུ་ཆེ། །ཆོས་འདི་གསུམ་སྤངས་པའི་
རྣལ་འབྱོར་x །བློ་བདེ་བ་བླ་མའི་བཀའ་དྲིན་ x །རྗེ་མཚན་ལྡན་བླ་མར་བརྙས་
དང་གཅིག །གྲོགས་དམ་ལྡན་ལ་སྡང་ཤུགས་འདི་དང་གཉིས། །ལས་དགེ་སྡིག་
ལ་སྤང་བླང་འཛོལ་དང་གསུམ། །ཚུལ་འདི་གསུམ་ངན་སོང་གི་སྒོ་འབྱེད་ཡིན། །ཆོས་
འདི་གསུམ་སྤངས་པའི་x །བློ་བདེ་བ་བླ་མའི་ x །རྟེན་དལ་འབྱོར་མི་ལུས་འདི་
དང་གཅིག །འགོ་རྒྱལ་བའི་བསྟན་ལ་ཞུགས་དང་གཉིས། །རྗེ་མཚན་ལྡན་བླ་མ་
བསྟེན་དང་གསུམ། །ཚུལ་འདི་གསུམ་འདུན་མའི་རྩ་བ་ཡིན། །ཆོས་འདི་གསུམ་
ལྡན་པའི་x ། བློ་བདེ་བ་བླ་མའི་བཀའ་ x །ཁྱིམ་སྤངས་པའི་རབ་ཏུ་བྱུང་དང་གཅིག།
གཉེན་ཉེ་དུའི་སྲེད་པ་སྤངས་དང་གཉིས། །ནོར་དངོས་པོའི་གསོག་འཇོག་བཤོལ་
དང་གསུམ། །ཆོས་འདི་གསུམ་དཀའ་བའི་ཆོས་གསུམ་ཡིན། །ཆོས་འདི་གསུམ་
ལྡན་པའི་x །བློ་བདེ་བ་ x །ཟས་གང་བྱུང་བསོད་སྙོམས་འདི་དང་གཅིག །གོས་
ལྷག་སྐྱོབ་ཕྱག་དར་ཁྲོད་དང་གཉིས། །གནས་བླ་གབ་མེད་པར་སྡོད་དང་གསུམ། །ཚུལ་
འདི་གསུམ་སྦྱངས་པའི་ཡོན་ཏན་ཡིན། །ཆོས་འདི་གསུམ་ལྡན་པའི་ x །བློ་བདེ་
x །ཡུལ་བས་མཐའི་དགོན་པ་འདི་དང་གཅིག །གྲོགས་ལྟ་སྤྱོད་མཐུན་པར་འགྲོགས་
དང་གཉིས། །ལར་གང་བྱུང་བཟོད་པའི་སྙིང་རུས་གསུམ། །ཚུལ་འདི་གསུམ་དགོས་
པའི་ཆོས་གསུམ་ཡིན། །ཆོས་འདི་གསུམ་ x ། བློ་བདེ་བ་ x །དུས་དང་པོར་ཐོས་
པས་ངོམས་དང་གཅིག །བར་བསམ་པས་ངེས་ཤེས་རྙེད་དང་གཉིས། །མཐར་ཉམས་

290 
རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཝ》
ལེན་གནད་ལ་གཞོལ་དང་གསུམ། །ཚུལ་འདི་གསུམ་མེད་མི་རུང་ཆོས་ཡིན། །ཆོས་
འདི་གསུམ་ x །བློ་བདེ་བ་ x །རྟེན་དལ་འབྱོར་རྙེད་དཀའ་བསམ་དང་གཅིག །སྒོས་
ནམ་འཆི་ཆ་མེད་བསམ་དང་གཉིས། ། གནས་ངན་སོང་སྡུག་བསྔལ་དྲན་དང་གསུམ།།
ཚེ་འདི་སྣང་འགོག་པའི་ཆོས་གསུམ་ཡིན། །ཆོས་འདི་གསུམ་ x །བློ་བདེ་བ་ w།
སྐྱབས་ཀུན་ལ་མོས་གུས་འདི་དང་གཅིག །ལས་དགེ་སྡིག་སྤང་བླང་བྱེད་དང་གཉིས།།
ཐོད་མེ་མཆེད་ལྟ་བུའི་བརྩོན་འགྲུས་གསུམ། །ཆོས་འདི་གསུམ་ལམ་གྱི་རྨང་གཞི་
ཡིན། །ཆོས་འདི་གསུམ་ x །བློ་བདེ་བ་ x །སྡུག་འཁོར་བའི་ཉེས་དམིགས་
བསམ་དང་གཅིག །ལས་ཉོན་མོངས་རང་མཚང་རིག་དང་གཉིས། །ལར་བསླབ་
གསུམ་ཉམས་ལེན་ཤེས་དང་གསུམ། །ཚུལ་འདི་གསུམ་ཐར་བའི་ཆོས་གསུམ་ཡིན།།
ཆོས་འདི་གསུམ་ x ། བློ་བདེ་བ་ x །མ་སེམས་ཅན་ཕ་མར་ངེས་དང་གཅིག །བྱམས་
སྙིང་རྗེའི་སེམས་བསྐྱེད་འདི་དང་གཉིས། །ཚོགས་བསོད་ནམས་ཡེ་ཤེས་ཟུང་འབྲེལ་
གསུམ། །ཚུལ་འདི་གསུམ་ཐེག་ཆེན་གཞུང་ཤིང་ཡིན། །ཆོས་འདི་གསུམ་ x ། བློ་
བདེ་བ་ x །རྒྱུད་རྣམ་དག་དབང་གིས་སྨིན་དང་གཅིག །སྲོག་ལས་གཅེས་དམ་ཚིག་
བསྲུང་དང་གཉིས། །ལམ་རིམ་གཉིས་དགའ་སྟོན་མྱོང་དང་གསུམ། །ཚུལ་འདི་
གསུམ་སྐུ་གསུམ་མྱུར་ལམ་ཡིན། །ཆོས་འདི་གསུམ་ x །བློ་བདེ་བ་ x །མཚན་
དཔེ་བྱད་བརྒྱན་པའི་སྐུ་དང་གཅིག །དབྱངས་ཡན་ལག་དྲུག་ཅུའི་གསུང་དང་གཉིས།།
དགྲ་སྲིད་ཞི་ལས་འདས་ཐུགས་དང་གསུམ། །ཚུལ་འདི་གསུམ་འབྲས་བུའི་ཆོས་གསུམ་
ཡིན། །ཆོས་འདི་གསུམ་ལྡན་པའི་རྣལ་འབྱོར་བདེ། །བློ་བདེ་བ་བླ་མའི་བཀའ་དྲིན་
ཡིན། །དྲིན་ཆེ་བར་ངེས་སོ་བླ་མ་རྗེ། །ཞེས་པ་འདི་ཡང་རབ་འབྱམས་པ་བློ་བཟང་ནོར་བུ་སོགས་
དབེན་པ་ལ་གཞོལ་བའི་དབྱར་གནས་པའི་དགེ་འདུན་རྣམས་ཀྱིས་བསྐུལ་བའི་ངོར་ཆོས་སྨྲ་བའི་བཙུན་པ་དོན་
ཡོད་མཁས་གྲུབ་ཀྱིས་ཚེ་རིང་གི་ལྗོངས་ཞོག་ལྷ་ཕྱུག་པོའི་ལྷ་ཞོལ་དུ་སྦྱར་བའོ། །་

《ཝ》 རྡོ་རྗེ་འཆང་དོན་ཡོད་མཁས་གྲུབ་པའི་གསུང་མགུར་གྱི་རིམ་པ། 291
༈ ན་མོ་གུ་རུ། རྣམ་དག་ཆོས་དབྱིངས་ཀྱི་ངང་ལས། །འགག་མེད་གཟུགས་སྐུ་
རུ་ཤར་ནས། །ཕྱོགས་མེད་འགྲོ་དོན་དུ་སྐྱོང་བའི། །མཚན་ལྡན་བླ་མ་ལ་གུས་འདུད།།
སྙིང་ནས་སྐྱོ་བ་ལ་མེད་ཀྱང་། །འཁོར་བ་སྐྱོ་སྐྱོ་ལྟར་བཅོས་ནས། །གང་ཤར་གླུ་དབྱངས་
སུ་ལེན་པའི། །ཕྱོགས་མེད་རྒྱལ་ཁམས་པས་འདི་སྐད། །སྔོན་བསགས་བསོད་ནམས་
ཀྱི་དབང་གིས། །དལ་འབྱོར་རྟེན་བཟང་ལ་ཐོབ་ཀྱང་། །དོན་མེད་རྣམ་གཡེང་གིས་
བསླུས་ནས། །དོན་ཆེན་ཡིད་སྨོན་ལ་ལུས་པའི། །ཆོས་མེད་བྱ་བཏང་གི་སྨྱོན་པར།།
བླ་མས་ཐུགས་རྗེ་རུ་གཟིགས་དང༌། །རྙེད་དཀའ་དོན་ཆེན་དུ་ཤེས་ནས། །སྒྲུབ་པ་
སྙིང་པོ་རུ་བྱེད་དོ། །འཆི་བདག་ངེས་པར་རུ་འོང་ཞིང༌། །ནམ་འཆི་ཆ་མེད་དུ་ཤེས་
ཀྱང་། །རྟག་འཛིན་ཕྱི་བཤོལ་གྱི་དབང་གིས། །གཏན་འདུན་རླུང་ལ་ཡང་བསྐུར་
བའི། །ཆོས་མེད་བྱ་བཏང་གི་སྨྱོན་པར། །བླ་མས་ཐུགས་རྗེ་རུ་གཟིགས་དང་། །ལོང་
མེད་རྒྱུད་ལ་རུ་སྐྱེས་ནས། །གཏན་གྱི་འདུན་མ་ཚོ་སྒྲུབ་བོ། །མི་བཟད་སྡུག་བསྔལ་
གྱི་འབྱུང་གནས། །ངན་འགྲོའི་གཡང་ས་རུ་འགྲིམས་ཀྱང་། །བསླུ་མེད་སྐྱབས་
མཆོག་ཚོ་དོར་ནས། །དོན་མེད་སྐྱབས་གཞན་ལ་བརྟེན་པའི། །ཆོས་མེད་བྱ་བཏང་
གི་སྨྱོན་པར། །བླ་མས་ཐུགས་རྗེ་རུ་གཟིགས་དང༌། །ད་ནི་བསླུ་མེད་ཀྱི་སྐྱབས་མཆོག།
དཀོན་མཆོག་རིན་ཆེན་ལ་བརྟེན་ནོ། ། མི་དགེའི་ལས་ལས་ནི་སྡུག་བསྔལ། །དགེ་
ལས་བདེ་བ་ཡང་འབྱུང་བ། །མདོ་རྒྱུད་མན་ངག་ལས་ཐོས་ཀྱང་། །སྙིང་ནས་ཡིད་
ཆེས་ལ་མེད་པའི། །ཆོས་མེད་བྱ་བཏང་ x ། བླ་མས་ཐུགས་ x །ད་ནི་དཀར་ནག་
གི་ལས་ལ། །སྤང་བླང་ཚུལ་བཞིན་དུ་སྒྲུབ་བོ། །མཐའ་མེད་འཁོར་བ་ཡི་གནས་
འདིར། །ལས་ཉོན་ཞགས་པ་ཡིས་བཅིངས་ནས། །བདེ་མེད་སྡུག་བསྔལ་གྱིས་གཙེས་
ཀྱང་། །སྲིད་ལས་ཐར་འདོད་རང་མེད་པའི། །ཆོས་མེད་བྱ་བཏང་ x ། བླ་མས་
ཐུགས་ x །འདུ་བྱེད་སྡུག་བསྔལ་གྱི་རང་བཞིན། །སྲིད་པའི་བཙོན་ཁང་ནས་འབྲོས་

292 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཝ》
སོ༑ ༑ཐེག་ཆེན་ཆོས་སྒོ་རུ་ཞུགས་ནས། །འགྲོ་ཀུན་ཕ་མ་རུ་ངེས་ཀྱང་། །རང་
ཉིད་གཅེས་འཛིན་གྱི་དབང་གིས། །མ་རྒན་ཡལ་བར་རུ་འདོར་བའི། །ཆོས་མེད་
བྱ་བཏང་ x ། བླ་མས་x །ད་ནི་བདག་གཞན་གཉིས་མཉམ་བརྗེའི། །བྱང་ཆུབ་
སེམས་ཉིད་ལ་སློབ་བོ། །སྲས་བཅས་རྒྱལ་བ་ཡི་སྤྱན་སྔར། །རྒྱལ་སྲས་སྡོམ་པ་
ཚོ་བླངས་ནས། །རླབས་ཆེན་དམ་ཆོས་ཚོ་བསྒྲུབ་ཀྱང་། །ལྷར་བཅས་འགྲོ་བ་རྣམས་
བསླུས་པའི། །ཆོས་མེད་ x ། བླ་མ་ x ། ད་ནི་ཚུལ་ཁྲིམས་ལ་གསུམ་སོགས། །
དཔག་ཡས་སྤྱོད་པ་ལ་སློབ་བོ། །མྱུར་ལམ་གསང་སྔགས་ཀྱི་འཇུག་སྒོ། །རྣམ་དག་
དབང་བཞི་རུ་ཐོབ་ཀྱང་། །དམ་ཚིག་སྡོམ་པ་རྣམས་སྤངས་ནས། །གཏན་འདུན་
རླུང་ལ་ཡང་བསྐུར་བའི། །ཆོས་མེད་ x །བླ་མ་x །ད་ནི་དངོས་གྲུབ་ཀྱི་རྩ་བ། །
དམ་སྡོམ་སྲོག་བཞིན་དུ་བསྲུང་ངོ༌། །ཐ་མལ་སྐྱེ་འཆི་དང་བར་དོ། །སྐུ་གསུམ་རིན་
ཆེན་དུ་བསྒྱུར་བའི། །རིམ་གཉིས་ལམ་བཟང་ལ་བརྩོན་ཡང་། །ཐ་མལ་སྣང་ཞེན་
གྱིས་བསླུས་པས། ་ཆོས་མེད་ x ། བླ་མས་ x །ད་ནི་བདེ་ཆེན་གྱི་མྱུར་ལམ། །
ཡང་གསང་ཐེག་པ་ལ་སློབ་བོ། །སྣང་སྲིད་འཁོར་འདས་ཀྱི་ཆོས་རྣམས། །གདོད་
ནས་སྟོང་པ་རུ་ངེས་ཀྱང་། །སྔོན་གོམས་བག་ཆགས་ཀྱི་དབང་གིས། །མི་བདེན་
བདེན་པ་རུ་འཛིན་པའི། །ཆོས་མེད་ x ། བླ་མ་ x །ད་ནི་མཐའ་བྲལ་གྱི་ལྟ་བ། །
དབུ་མའི་ལམ་བཟང་འདི་བསྒོམ་མོ། །སྣང་བ་རྟེན་འབྲེལ་གྱི་ཆོས་རྣམས། །སྣང་ཙམ་
ཆུ་ཟླ་ཡི་རང་བཞིན། །མ་རིག་འཁྲུལ་པ་ཡི་དབང་གིས། །ཆུ་ཟླ་བདེན་པ་རུ་འཛིན་
པའི། ཆོས་མེད་ x །བླ་མ་ x །ད་ནི་གང་ཤར་གྱི་ཆོས་རྣམས། །སྣང་ཙམ་མིང་རྐྱང་
དུ་བལྟའོ། །ལེགས་བྱས་རྣམ་དཀར་གྱི་དགེ་བ། །གཞན་དོན་རྫོགས་བྱང་དུ་བསྔོ་ན།།
དོན་གཉིས་ལྷུན་གྲུབ་ཏུ་ཤེས་ཀྱང་། །ལན་དང་རྣམ་སྨིན་ལ་རེ་བའི། །ཆོས་མེད་བྱ་
x ། བླ་མས་ x །ད་ནི་རྣམ་དཀར་གྱི་ལེགས་བྱས། ། བླ་མེད་རྫོགས་བྱང་དུ་བསྔོའོ།།

རྡོ་རྗེ་འཆང་དོན་ཡོད་མཁས་གྲུབ་པའི་གསུང་མགུར་གྱི་རིམ་པ། 293
ཞེས་པ་འདི་ཡང་གུར་སྨོན་དབེན་གནས་ནས་ཚ་བ་དགེ་སློང་ངག་དབང་དོན་གྲུབ་ལ་གདམས་པའོ།། །།
༈ རྗེ་སངས་རྒྱས་ཀུན་གྱི་ངོ་བོ་ཉིད། །ཆོས་བརྒྱད་ཁྲི་བཞི་སྟོང་འབྱུང་བའི་གནས།།
ཚོགས་འཕགས་མཆོག་དགེ་འདུན་ཀུན་གྱི་གཙོ། །རྗེ་གསུམ་ལྡན་བླ་མའི་ཞབས་པད་
ལ༑ ༑བདག་བྱང་ཆུབ་བར་དུ་སྐྱབས་སུ་མཆི། །ཆེས་རྙེད་པར་དཀའ་བའི་དལ་འབྱོར་
འདི། །རླུང་འཚུབ་མའི་ནང་གི་མར་མེ་བཞིན། །དུས་ནམ་འཇིག་ངེས་པ་མ་མཆིས་
པས། །ད་དོན་གྱི་སྙིང་པོ་ལེན་རེ་རན། །རན་པ་རུ་མ་ཟད་ཕྱིས་པ་ཙམ། །ཆེས་མི་
བཟོད་སྡུག་བསྔལ་མྱོང་ངེས་པའི། །གནས་ངན་སོང་གི་སྡུག་བསྔལ་རབ་འཇིགས་
པ༑ ༑དུས་ནམ་ཡང་ངེས་པ་མ་མཆིས་པས། །སྐྱབས་དཀོན་མཆོག་རིན་ཆེན་རྣམ་
གསུམ་ལ། ། ཡིད་གདུང་ཤུགས་དྲག་པོས་གསོལ་འདེབས་འཚལ། ། ལས་དགེ་སྡིག་
གི་སྤང་བླང་མ་བྱས་ན། །ཆེས་མི་བཟོད་སྡུག་བསྔལ་མྱོང་ངེས་པའི། །ལར་དཀར་
ནག་ལས་ལ་བླང་དོར་གཅེས། །འདི་སྔོན་བྱོན་དམ་པའི་རྣམ་ཐར་ཡིན། །མཐོ་སྲིད་
རྩེ་ནས་བཟུང་མནར་མེད་བར། །གནས་ཁམས་གསུམ་འཁོར་བ་གར་སྐྱེས་ཀྱང་། །ཀུན་
སྡུག་བསྔལ་ཁོ་ནའི་ཡོ་ལང་ཡིན། །དེ་ཐར་འདོད་ཤུགས་དྲག་སྐྱེས་ཀྱང་འཚལ། །གནས་
འཁོར་བར་འཁྱམས་པའི་མ་རྒན་རྣམས། །སྡུག་བྱེ་བས་མནར་ཞིང་བདེ་བས་ཕོངས།།
རང་དྲིན་ཅན་ཕ་མར་རབ་ཤེས་ནས། །དེའི་དོན་དུ་བྱང་ཆུབ་སེམས་མཆོག་བསྐྱེད། །ལར་
ཐེག་ཆེན་སེམས་དེས་ལེགས་དྲངས་པའི། །རང་སྨིན་བྱེད་ཕ་རོལ་ཕྱིན་དྲུག་དང་། །གཞན་
སྨིན་བྱེད་བསྡུ་བཞི་ལ་སོགས་པའི། །མཆོག་རྒྱལ་སྲས་སྤྱོད་པའི་གནས་རྣམས་ལ།།
བློ་ཞུམ་པ་མེད་པར་བསླབ་ཀྱང་འཚལ། །ལམ་ཐུན་མོང་རིམ་པས་རྒྱུད་སྦྱངས་ནས།།
ཚེ་གཅིག་གིས་རྡོ་རྗེ་འཆང་འགྲུབ་པའི། །ཆོས་བདེ་གསང་རྒྱུད་སྡེའི་འཇིངས་བརྒལ་
ཏེ༑ ༑སྐུ་གསུམ་གྱི་གོ་འཕང་སྤྱོད་པར་འཚལ། །ལར་དེ་ལྟར་སྨྲ་བའི་གྱི་ན་པས།།
ཡུལ་ཞོག་ལྷ་ཕྱུག་པོའི་ལྷ་ཞོལ་གྱི། །གནས་ཚེ་རིང་ཞེས་གྲགས་དེ་ཉིད་དུ། །བློར་

294 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཝ》
གང་ཤར་འཕྲལ་དུ་བྲིས་པ་ཡིན། ༈ །ན་མོ་གུ་རུ་མཉྫགྷོ་ཥཱ་ཡ། བཀའ་དྲིན་མཉམ་
མེད་དངོས་བརྒྱུད་བླ་མ་དང་། །ཕྱོགས་བཅུའི་ཞིང་བཞུགས་ཞི་ཁྲོའི་རྒྱལ་བ་སོགས།།
བསླུ་མེད་སྐྱབས་ཀྱི་དམ་པ་ཁྱེད་རྣམས་ཀྱིས། །བདག་གི་སྨོམ་ལམ་ཇི་བཞིན་འགྲུབ་
པར་མཛོད། །འདིས་མཚོན་རྣམ་དཀར་ལེགས་བྱས་རྟ་བདུན་གྱིས། །བདུད་སྡེའི་
མུན་པ་འཇོམས་དང་ཆབ་ཅིག་པར། །དངོས་གྲུབ་ཀུན་སྩོལ་འཇམ་དཔལ་ཞི་ཁྲོ་ཡིས།།
སྐད་ཅིག་འབྲལ་མེད་རྗེས་སུ་འཛིན་པར་ཤོག །དེ་ཡི་མཐུ་ལས་ལེགས་ཚོགས་ཀུན་
གྱི་གཞི། །ཐེག་མཆོག་དགེ་བའི་བཤེས་དང་མི་འབྲལ་ཞིང་། །བསམ་སྦྱོར་གཉིས་
ཀྱིས་ཚུལ་བཞིན་བསྟེན་པ་དང༌། །བཀའ་བཞིན་སྒྲུབ་པའི་མཆོད་པས་མཉེས་པར་
ཤོག །དལ་འབྱོར་རྙེད་དཀའ་ནམ་འཆི་ངེས་མེད་དང་། །ངན་སོང་སྡུག་བསྔལ་མེ་
ཆར་འབབ་པའི་ཚུལ། །ལེགས་པར་བསམ་པས་ལམ་མཆོག་སྒྲུབ་པའི་གེགས། །ཚེ་
འདིའི་སྣང་ཤས་ཀུན་དང་བྲལ་བར་ཤོག །གཏིང་མཐའ་མི་མངོན་འཁོར་བའི་རྒྱ་མཚོ་
ཆེར། ། སྐྱེ་རྒ་ན་འཆིའི་རྦ་ཀློང་རབ་ཏུ་འཁྲུག །ཉོན་མོངས་ཆུ་སྲིན་དུ་མས་རབ་
གཙེས་པས། །སྲིད་ལས་ཐར་འདོད་ཤུགས་དྲག་སྐྱེ་བར་ཤོག །མི་ཟད་སྲིད་པའི་བཙོན་
ཁང་ར་བ་རུ། །བདག་འཛིན་ཐག་པས་བཅིངས་པའི་ལུས་ཅན་ལ། །ཕྱོགས་མེད་
སྙིང་རྗེ་ཆེན་པོས་ལེགས་བསྐུལ་ནས། །བཅོས་མིན་བྱང་ཆུབ་སེམས་ལ་དབང་འབྱོར་
ཤོག །ཉེས་བརྒྱའི་འབྱུང་གནས་ཀུན་གྱི་གཞིར་གྱུར་པ། །སྒྲིབ་གཉིས་བག་ཆགས་
དྲུང་ནས་འབྱིན་པའི་ལམ། །ཆོས་ཀུན་གདོད་ནས་སྟོང་པའི་ལྟ་བ་ཉིད། །ཀླུ་སྒྲུབ
དགོངས་དོན་ཇི་བཞིན་རྟོགས་པར་ཤོག །དེ་ལྟར་ཐུན་མོང་ལམ་གྱིས་རྒྱུད་སྦྱངས་ནས།།
གསུམ་ལྡན་རྡོ་རྗེ་འཛིན་པའི་དེད་དཔོན་གྱིས། །གསང་ཆེན་རྒྱུད་སྡེའི་འཇིང་ལས་
རབ་བརྒལ་ཏེ། །རྣམ་དག་དབང་གིས་རང་རྒྱུད་སྨིན་པར་ཤོག ། སྐྱེ་ཤི་བར་དོ་མ་
དག་འཁྲུལ་བའི་གྲོང་། །སྐུ་གསུམ་གཞལ་མེད་ཁང་དུ་སྒྱུར་བྱེད་པའི། །ཟབ་གསལ་

《ཝ》 རྡོ་རྗེ་འཆང་དོན་ཡོད་མཁས་གྲུབ་པའི་གསུང་མགུར་གྱི་རིམ་པ། 295
གཉིས་མེད་ལྷ་ཡི་རྣལ་འབྱོར་གྱི། །རིམ་པ་དང་པོའི་ལམ་རྣམས་མཐར་ཕྱིན་ཤོག །དབེན་
པ་གསུམ་དང་བདེན་གཉིས་ཟུང་འཇུག་གི །རྫོགས་པའི་རིམ་པའི་རྣལ་འབྱོར་ཉིད་
ཀྱིས་ནི། །ཁ་སྦྱོར་བདུན་ལྡན་གོ་འཕང་མཆོག་དེ་དག །ཚེ་འདིར་མངོན་དུ་བྱེད་
པར་བྱིན་གྱིས་རློ བས། །གལ་ཏེ་ཚེ་འདིའི་ལམ་སྣ་མ་ཟིན་པར། །དུས་ལ་བབས་
པའི་ཚེ་ཡི་མཐར་ཡང་ནི། །འཇམ་དཔལ་ཞི་ཁྲོ་མངོན་སུམ་མཐོང་བ་དང་། །ཕྱི་
ནང་མཁའ་སྤྱོད་གནས་སུ་འཁྲིད་པར་ཤོག །དེ་ཚེ་ཡི་དམ་ལྷ་དང་མཁའ་འགྲོའི་ཚོགས།།
དཔག་མེད་མཆོད་རྫས་ཐོགས་ནས་འདི་སྐད་དུ། །བུ་བུ་དག་པའི་ཞིང་དུ་འགྲོའོ་ཞེས།།
གསུང་གི་དབུགས་འབྱིན་གནང་བ་ཐོབ་པར་ཤོག། ༈ དབྱིངས་སྤྲོས་བྲལ་ངང་ལས་
མ་གཡོས་ཀྱང་། །སྐུ་གྲངས་མེད་སྤྲུལ་པ་སྣ་ཚོགས་ཀྱིས། །མ་སེམས་ཅན་བདེ་
ལ་འགོད་མཛད་པའི། །རྗེ་བློ་བཟང་ཡེ་ཤེས་གཙུག་ཏུ་བཞུགས། །ཚིག་སྡེབ་སྦྱོར་
ལེགས་པ་མ་མཆིས་ཤིང་། །ངག་སྙན་པའི་གདངས་དབྱངས་མི་མངའ་ཡང་། །ཡུལ་
བློ་ལ་གང་ཤར་ཐོན་པ་ནི། ། ཁྱེད་འདིར་ཚོགས་རྣམས་ཀྱིས་གསན་པར་འཚལ། །རྟེན་
དལ་འབྱོར་ཚང་བའི་མི་ལུས་འདི། །དགུང་མཁའ་ལ་ཤར་བའི་འཇའ་ཚོན་བཞིན།།
ཆོས་མི་རྟག་མྱུར་ཏུ་འཇིག་པའི་ཚུལ། །འདི་མཐོང་ངམ་ཤེས་ལྡན་གྲོགས་པོ་དག །སྔོན་
བྱོན་པའི་ཐུབ་པའི་ཉི་མ་ཡང་། །ནུབ་ས་འཛིན་ངོས་ལ་གོས་དམར་རྟེན། །དུས་
དང་པོར་དཔག་མེད་ཚེ་གནས་པའི། ། མི་རྣམས་ཀྱང་མིང་གི་ལྷག་མ་ཙམ། །སྐྱེ་རྒ་
ཤིའི་དགྲ་ལས་རབ་རྒྱལ་བའི། །སྔོན་རྒྱལ་སྲས་འཕགས་པའི་ཚོགས་རྣམས་ཀྱང་།།
ཀུན་འདུས་ཀྱི་རིམ་པས་གཞན་ལ་གཤེགས། །འབྱུང་བྱུང་དང་ཡོད་པའི་སྐྱེ་དགུ་རྣམས།།
དགྲ་འཆི་བདག་གིས་འཇོམས་ཁྱད་པར་མེད། །དེ་ཕྱིར་ན་ད་ནི་སྙིགས་དུས་ཀྱི། །ཚེ་
བར་སྣང་གློག་དང་ཅིས་མི་མཚུངས། །ཁོང་འཆི་བདག་བདུད་པོ་ངེས་འོང་ཤིང་། །དེ་
བྱུང་ཚེ་འབྲོས་པར་མི་ནུས་ལ། །སྟོབས་ཁ་དྲག་རྫས་ཀྱིས་བཟློག་པ་དང་། ། སྨྲ་མཁས་

296 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཝ》
དང་ནོར་གྱིས་བསླུ་རུ་མེད། །དེར་མ་ཟད་ཉི་མ་རེ་རེ་བཞིན། །དགྲ་འཆི་བདག་
དྲུང་དུ་ཇེ་ཉེར་འགྲོ། །དཔེ་རི་གཟར་བབས་པའི་ཆུ་བོ་དང་། །ལར་གསོད་སར་འཁྲིད་
པའི་ཕྱུགས་དང་མཚུངས། །དེར་གསོན་ཀྱང་ཆོས་ལ་བྱེད་ལོང་ཉུང་། །དུས་དང་
པོར་བྱིས་པའི་སྣང་བ་དང་། །ཡར་རྒས་ཚེ་ཆོས་བཞིན་སྒྲུབ་པར་དཀའ། །དེར་མ་
ཟད་འཆི་བདག་ནམ་འོང་ནི། །ངེས་དཀའ་བས་ནམ་འཆིའི་གདེངས་ཐོབ་དཀའ། །སྤྱིར་
འཛམ་གླིང་ཚེ་ལ་ངེས་མེད་ཅིང་། །སྒོས་སྙིགས་མའི་དུས་ཀྱི་རང་ཅག་རྣམས། །ནད་
གདོན་སོགས་འཆི་རྐྱེན་ཤིན་ཏུ་མང་། །ཚུལ་དེ་ལ་བསམ་ནས་འདི་སྣང་གི །ལར་
སྤྲོས་པ་ཐམས་ཅད་རྒྱང་བསྲིངས་ཏེ། །གནས་དབེན་པ་གཅིག་ཏུ་སྒྲུབ་རེ་རན། །དུས་
ད་ལན་དལ་འབྱོར་རྟེན་ཐོབ་ཅིང་། །མགོན་དམ་པས་རྗེས་སུ་བཟུང་བའི་དུས། །གནས་
འཁོར་བའི་མཚོ་ལས་མ་ཐར་ན། །དུས་གཏན་གྱི་འདུན་མ་རླུང་ལ་བསྐུར། ། ཡང་
གསོན་དང་འདིར་ཚོགས་དགེ་འདུན་རྣམས། །མཐོ་སྲིད་རྩེ་ནས་བཟུང་དམྱལ་བའི་
བར། །མིང་ཕར་བཏགས་ཙམ་གྱི་རོལ་པ་ལས། །དབྱིངས་ངོ་བོ་ཅིར་ཡང་མེད་པར་
མཐོང་། །དེ་མཐོང་བས་བདག་འཛིན་འཆིང་བ་ཞིག །ང་རྟག་པའི་མཐའ་ལ་ཉམ་
ང་མེད། ། ཡང་བརྟེན་ནས་འབྱུང་བའི་ཆོས་འདི་རྣམས། །ཡུལ་གདོད་ནས་སྐྱེ་བ་
མ་ངེས་ཀྱང༌། །སྣང་ཙམ་གྱི་སྒྱུ་མའི་རོལ་པར་གོ །ལས་རྒྱུ་འབྲས་བླང་དོར་འཛོལ་
མེད་སྤྱོད། །ང་ཆད་པའི་མཐའ་ལ་ཉམ་ང་མེད། །ཁྱེད་འདིར་ཚོགས་གྲྭ་སློབ་དགེ་
འདུན་རྣམས། །དུས་གཏན་གྱི་འདུན་མ་སྒྲུབ་འདོད་ན། །བྱམས་སྙིང་རྗེས་དྲངས་
པའི་སེམས་བསྐྱེད་དང༌། །དབྱིངས་སྤྲོས་དང་བྲལ་བའི་ལྟ་བ་ལ། །དུས་རྒྱུན་ཆད་
མེད་པར་འབད་པར་འཚལ། །མི་ང་ལ་ངེས་པ་མེད་མོད་ཀྱི། །གླུ་འདི་འདྲ་དུས་
གསུམ་སངས་རྒྱས་ཀྱིས། །དབྱངས་གཅིག་ཏུ་གསུངས་པའི་དགོངས་པ་ཡིན། །འདི་
ཡིན་མིན་མདོ་རྒྱུད་གསུང་རབ་ལྟོས། །ཞེས་པ་འདི་ནི་ཞོག་ལྷ་ཕྱུག་པོའི་ལྷ་ཞོལ་དུ་ཆོས་སྨྲ་བའི་

《ཝ》 རྡོ་རྗེ་འཆང་དོན་ཡོད་མཁས་གྲུབ་པའི་གསུང་མགུར་གྱི་རིམ་པ། 297
བཙུན་པ་དོན་ཡོད་མཁས་གྲུབ་ཀྱིས་སྦྱར་བའོ།། །། ༈ དབྱིངས་ལས་གཡོ་བ་མེད་ཀྱང་ཆོས་
ཀུན་མཁྱེན། །འགྲོ་འོང་མཚན་མས་དབེན་ཡང་དུ་མར་སྣང་། །སྐྱབས་གསུམ་ངོ་
བོར་བཞུགས་ཀྱང་ཐ་མལ་ཚུལ། །གསུམ་ལྡན་རྡོ་རྗེ་འཛིན་པའི་ཞབས་སེན་དཀར།།
བདེ་ཆེན་འཁོར་ལོའི་རྒྱན་དུ་རྟག་བཀོད་ནས། །རིག་ལམ་ཕྲ་མོར་སྦྱངས་པའི་རྣམ་
དཔྱོད་དང་། །སྡེབ་སྦྱོར་ཚིག་ལ་མཁས་བའི་རྒྱན་དང་བྲལ། །གཞུང་ལུགས་གདམས་
པར་ཤར་བའི་ཉམས་ལེན་དབེན། །དེའི་ཕྱིར་ལེགས་བཤད་རྩོམ་ལ་མི་སྤྲོ་མོད། །འོན་
ཀྱང་སྔོན་བྱོན་དམ་པའི་རྗེ ས་འབྲངས་ནས། །ཉམས་ལ་གང་ཤར་དབྱངས་སུ་ལེན་
པ་ལ། །མཁས་པའི་དབང་པོ་ཁྱོད་ནི་དགྱེས་པར་མཛོད། །ཁྱོད་ཉིད་སྔོན་བསགས་
བསོད་ནམས་མི་དམན་པའི། །དལ་བརྒྱད་འབྱོར་བཅུའི་རྟེན་བཟང་ལེགས་ཐོབ་ཅིང་།།
སྡུག་བསྔལ་རྩ་བ་ཁྱིམ་གྱི་གནས་སྤངས་ཏེ། །ངུར་སྨྲིག་ཟོལ་ལ་བརྟེན་པའི་སྡོམ་
ཁྲིམས་ནོས། ། རྒྱ་ཆེན་ཐེག་པའི་སྒྲོ་འདོགས་ལེགས་པར་ཆོད། །མཚན་ལྡན་བླ་མའི་
ཞབས་རྡུལ་ལེགས་བརྟེན་ནས། །ཟབ་མོའི་གཞུང་མཆོག་མ་ལུས་གདམས་པར་ཤར།།
ད་ནི་དབེན་པའི་གནས་སུ་བསེ་རུ་ལྟར། །ཉམས་ལེན་གནད་ལ་གཞོལ་བ་རྨད་དུ་
བྱུང་། །འོན་ཀྱང་སྙིགས་མའི་དུས་ཀྱི་སྣང་ཚུལ་དང༌། །དབང་མེད་འཆི་བདག་དྲུང་
དུ་འགྲོ་བ་སོགས། །རྐྱེན་ངན་གྲོགས་སུ་ཤར་བའི་ངང་ཚུལ་གྱིས། །ཆོས་གོས་གསུམ་
སོགས་དགེ་སྦྱོང་རྣམས་ལ་ནི། །འདྲེན་པས་བསྔགས་པའི་ཡོ་བྱད་མ་གཏོགས་པ།།
སྒྱུ་མ་ནོར་རྫས་འཁོར་གཡོག་ཀུན་བོར་ཏེ། །འདུ་འཛིས་དབེན་པའི་གནས་ལ་རབ་
མོས་ཀྱང༌། །དེང་དུས་སྙིགས་མའི་ངང་ཚུལ་མཚོ་ལྟར་བརྡོལ། །ནག་པོའི་ཚོགས་
རྣམས་མ་ལུས་སྟོ བས་ཆེ་བའི། །སྒྲུབ་པ་མཐའ་རུ་ཐོན་པ་ཉིན་སྐར་འདྲ། །དེ་བས་
ཁྱོད་ཉིད་ཤུགས་དྲག་ངེས་འབྱུང་གི །སྲིད་པའི་མཚོ་ལས་རང་གཞན་འགྲོ་བ་རྣམས།།
སྒྲོལ་བའི་ཡི་དམ་བརྟན་པོ་བགྱིད་འདོད་ན། །བསླུ་མེད་དཀོན་མཆོག་རིན་ཆེན་རྣམ་

298 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
གསུམ་ལ། །ཉིན་རེ་བཞིན་དུ་སྐྱབས་འགྲོ་བརྒྱ་རྩ་དང་། །མཆོག་ཐུན་དངོས་གྲུབ་
མྱུར་དུ་འགྲུབ་པའི་ལྷ། །འཇམ་དཔལ་གཤིན་རྗེ་གཤེད་དང་བླ་མ་གཉིས། །དབྱེར་
མེད་བཟླས་སྒྲུབ་དག་ལ་བརྩོན་མཛད་ན། །བར་ཆད་བདུད་སྡེ འི་ཚོགས་ལས་རྒྱལ་
བར་ངེས། །གཞན་ཡང་སྲིད་ལས་ཐར་འདོད་ངེས་འབྱུང་དང༌། །འགྲོ་ཀུན་ཕ་མར་
ཤེས་པའི་བྱང་ཆུབ་སེམས། །མཐའ་བྲལ་མཁའ་ལྟར་ཡངས་པའི་ལྟ་བ་ལ། །ཉམས་
ལེན་སྙིང་པོ་ཡིན་པར་ཐུགས་ངེས་མཛོད། །སྐྱེ་ཤིང་བར་དོ་ཐ་མལ་ལྕགས་ཀྱི་ཁམས།།
སྐུ་གསུམ་གསེར་དུ་སྒྱུར་བྱེད་རིམ་གཉིས་ལ། །འདི་ལའང་འབད་པས་བག་ཆགས་
རབ་བཞག་ནས། །དལ་འབྱོར་དོན་ལྡན་མཛོད་ཅེས་ཁོ་བོས་གདམས། །དེ་མིན་འབད་
པ་དུ་མས་བསྒྲུབ་པ་ཡི། །དགེ་བའི་རྩ་བ་གང་ཡིན་དེ་ཀུན་ཀྱང་། །སྣང་ཤས་དབང་
གྱུར་ཆོས་བརྒྱད་རྗེས་འབྲང་བས། །ཐར་བའི་ལམ་དུ་གྱུར་པ་ཤིན་ཏུ་དཀའ། །དེ་
ལྟར་གོང་དུ་ཞུས་པའི་ཚིག་དོན་རྣམས། །ཐུགས་ཀྱི་དཔལ་བེར་རབ་ཏུ་གཏམས་ནས་
ཀྱང་། །ཐོད་ལ་མེ་ཤོར་ལྟ་བུའི་བརྩོན་འགྲུས་ཀྱིས། །རང་གཞན་གཏན་གྱི་འདུན་
མ་འགྲུབ་པར་མཛོད།། །།སརྦ་མངྒ་ལཾ།

རང་གང་མོས་ཀྱི་བླ་མ་ལ་གསོལ་འདེབས་ཀྱི་རིམ་པ། 29༠
༼ཞ༽
མ། ། རང་གང་མོས་ཀྱི་བླ་མ་ལ་གསོལ་འདེབས་སོགས་ཀྱི་
རིམ་པ་རྣམས་བཞུགས་སོ།།
༄༅། །ཕྱོགས་བཅུའི་ཞིང་བཞུགས་སྲས་བཅས་རྒྱལ་བ་དང་། །ཁྱད་པར་འཆི་
མེད་ཚེ་ཡི་ལྷ་ཚོགས་རྣམས། །རྣམ་དག་སྨོན་པའི་དབང་པོར་སྤྱན་དྲངས་ནས། །ལྷག་
བསམ་དག་པས་འདི་ལྟར་གསོལ་བ་འདེབས། །དུས་གསུམ་རྒྱལ་བའི་ཡེ་ཤེས་སྒྱུ་
འཕྲུལ་གར། །བདག་སོགས་གདུལ་བྱའི་དཔལ་དུ་ལེགས་ཤར་ནས། །ཐར་བའི་
ལམ་བཟང་ཚོལ་བའི་མིག་གཅིག་པུ། ། ཤེས་གཉེན་མཁས་གྲུབ་དབང་པོར་གསོལ་
བ་འདེབས། །རྒྱ་ཆེན་མང་ཐོས་རྒྱ་མཚོའི་འཇིངས་ན་གནས། །དཔྱད་གསུམ་དག་
པའི་བང་རིམ་མངོན་པར་མཐོ། །ཐུབ་བསྟན་གསེར་རིའི་དབུས་ན་མངོན་མཐོ་བ། །རྗེ་
བཙུན་ས་འཛིན་དབང་པོར་གསོལ་བ་འདེབས། །ངེས་འབྱུང་བྱང་ཆུབ་སེམས་ཀྱི་རྩ་
བ་བརྟན། །རླབས་ཆེན་སྤྱོད་པའི་སྡོང་པོ་ཆེས་ཆེར་རྒྱས། །རིམ་གཉིས་འབྲས་བུའི་
ཁུར་གྱིས་རབ་བརྗིད་པའི། །བཤེས་གཉེན་ཡོངས་འདུའི་དབང་པོར་གསོལ་བ་འདེབས།།
དེ་ལྟར་དང་བའི་ཡིད་ཀྱིས་གསོལ་བཏབ་པས། །མགོན་ཁྱོད་མ་དག་འགྲོ་བའི་དཔུང་
གཉེན་དུ། །ངེས་པ་ལྔ་ལྡན་ཇི་བཞིན་རྟག་བཞུགས་ནས། །འགྲོ་ཀུན་སྲིད་པའི་མཚོ་
ལས་བསྒྲལ་དུ་གསོལ། །མཆོག་གསུམ་རྒྱལ་བ་རྒྱ་མཚོའི་བྱིན་རླབས་དང་། །དམ་
ཅན་སྲུང་མའི་ཚོགས་ཀྱིས་འཕྲིན་ལས་ཆེ། །དགེ་འདུན་འདུས་པའི་བདེན་ཚིག་བརྗོད་
པའི་མཐུས། །རྣམ་དག་སྨོན་པའི་གནས་ཀུན་འགྲུབ་པར་ཤོག །ཅེས་པ་འདི་ནི་གུར་
སྨོན་འདུས་ཚོགས་ཀྱི་ཞལ་འདོན་དུ། ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་སྦྱར་བའོ།།

300 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
༈ ཨོ་བདེ་ལེགས་སུ་གྱུར་ཅིག །དུས་གསུམ་ཕྱོགས་བཅུར་བཞུགས་པའི་བླ་མ་
དང༌། ། ཡི་དམ་ལྷ་ཚོགས་སྐྱབས་གནས་རིན་ཆེན་ཚོགས། །རྣམ་དག་སྨོན་པའི་
དཔང་པོར་ལེགས་བཞུགས་ནས། །ལྷག་བསམ་དང་བས་འདི་ལྟར་གསོལ་བ་འདེབས།།
བློ་བཟང་རྒྱལ་བའི་མཁྱེན་བརྩེའི་ཡེ་ཤེས་རྣམས། །གཅིག་བསྡུས་གངས་ཅན་འགྲོ་
བའི་དཔལ་གྱུར་པ། །སྙན་པའི་གྲགས་པས་ས་སྟེང་ཀུན་ཁྱབ་པའི། །རྗེ་བཙུན་བླ་
མའི་ཞབས་ལ་གསོལ་བ་འདེབས། །མཐའ་ཡས་ཤེས་བྱའི་ཆོས་ཚུལ་ཇི་སྙེད་པ། ། བློ་
གྲོས་མཁྱེན་པས་ཐོགས་མེད་གཞལ་ནུས་པའི། །འཕྲིན་ལས་བཟང་པོའི་ཡེ་ཤེས་རོལ་
གར་ཅན། །མཚུངས་མེད་བླ་མའི་ཞབས་ལ་གསོལ་བ་ x །རྣམ་མཁྱེན་བསྐལ་བཟང་
སྟོང་གིས་སྤྲུལ་བའི་གཞི། །མགོན་པོ་རྒྱལ་བ་རྒྱ་མཚོའི་འཕྲིན་ལས་ཀྱིས། །གངས་
ཅན་འགྲོ་བའི་དཔལ་དུ་ལེགས་གནས་པའི། །བརྩེ་ལྡན་ཕྱག་ན་པདྨོར་གསོལ་x །རྒྱལ་
བའི་གསུང་རབ་མཐར་ཐུག་སྙིང་པོའི་དོན། །སྐལ་ལྡན་འགྲོ་ལ་ཡོད་མེད་མཐའ་སྤངས་
པའི། །རྟེན་འབྱུང་ཟབ་མོའི་ལེགས་བཤད་སྒྲོག་མཁས་པ། །གྲུབ་པའི་དབང་ཕྱུག་
ཞབས་ལ་གསོལ་ x །དེ་ལྟར་དང་བའི་ཡིད་ཀྱིས་གསོལ་བཏབ་པས། །མགོན་རྣམས་
མཐའ་ཡས་གདུལ་བྱའི་དཔུང་གཉེན་དུ། །ངེས་པ་ལྔ་ལྡན་ཇི་བཞིན་རྟག་བཞུགས་
ནས། །ཆོས་འཁོར་རྒྱུན་མི་ཆད་པར་བསྐོར་བར་བསྐུལ། །བདག་ཀྱང་དེང་ནས་
ཡང་སྲིད་ཐམས་ཅད་དུ། །བདེ་ལེགས་རྩ་བ་མགོན་པོ་ཁྱེད་རྣམས་ཀྱིས། །སྐད་ཅིག་
ཙམ་ཡང་འབྲལ་མེད་རྗེས་བཟུང་སྟེ། །གསུང་གི་བདུད་རྩི་ངོམས་མེད་འཐུང་བར་
ཤོག །དེ་ཡི་མཐུ་ལས་རིང་པོར་མི་ཐོགས་པར། །ངེས་འབྱུང་བྱང་སེམས་ཡང་དག་
ལྟ་བ་དང་། །རིམ་གཉིས་ལམ་གྱི་རྟོགས་པ་མཐར་ཕྱིན་ནས། །ཟུང་འཇུག་རྡོ་རྗེ་
འཆང་དབང་མྱུར་ཐོབ་ཤོག །དཀོན་མཆོག་རིན་ཆེན་གསུམ་གྱི་བདེན་པ་དང་། །ཆོས་
ཉིད་མི་འགྱུར་རྟེན་འབྲེལ་བསླུ་མེད་མཐུས། །ཕན་བདེའི་འབྱུང་གནས་རྒྱལ་བའི་

རང་གང་མོས་ཀྱི་བླ་མ་ལ་གསོལ་འདེབས་ཀྱི་རིམ་པ། 301
_
བསྟན་པ་འདི། །ཕྱོགས་དུས་ཀུན་ཏུ་མི་ཉམས་འཕེལ་བར་ཤོག །ཅེས་པ་འདི་ཡང་རབ་
འབྱམས་པ་སངས་རྒྱས་ཆོས་འཕེལ་གྱིས་འདི་ལྟ་བུ་ཞིག་དགོས་ཞེས་བསྐུལ་བའི་ངོར། ཆོས་སྨྲ་བའི་བཙུན་
པ་དོན་ཡོད་མཁས་གྲུབ་ཀྱིས་ལྷ་ལྡན་སྤྲུལ་པའི་གཙུག་ལག་ཁང་དུ་སྦྱར་བའོ།། ༈ ཚེ་རབས་ཀུན་ཏུ་
བཤད་དང་སྒྲུབ་པ་ཡིས། །བཀའ་གདམས་བསྟན་པའི་རྒྱལ་མཚན་ཕྱོགས་ཀུན་ཏུ།།
བསྒྲེང་ལ་ས་སྟེང་འགྲན་ཟླ་མ་མཆིས་པའི། །ཕྱོགས་ལས་རྣམ་པར་རྒྱལ་བ་ཐོབ་པར་
ཤོག །འདི་ལྟར་བསྐྲུན་པའི་རྣམ་དཀར་དགེ་བ་འདི། །བསྟན་དང་འགྲོ་བ་ཀུན་ལ་
གང་ཕན་དང༌། །ཁྱད་པར་ཨ་ཏི་ཤ་དང་ཙོང་ཁ་པའི། །བསྟན་པའི་སྙིང་པོ་རིང་དུ་
གསལ་ཕྱིར་བསྔོ་།། །།བྷ་ཝནྟུ། ༈ ཨོཾ་བདེ་ལེགས་སུ་གྱུར་ཅིག །འདིར་རང་གང་
མོས་ཀྱི་བླ་མ་ལ་གསོལ་བ་འདེབས་པའི་རིམ་པ་ནི།། དུས་གསུམ་ཕྱོགས་བཅུར་བཞུགས་པའི་
བླ་མ་དང༌། ། ཡི་དམ་ལྷ་ཚོགས་དཀོན་མཆོག་རིན་ཆེན་གསུམ། །ལས་བཞིའི་འཕྲིན་
ལས་སྒྲུབ་པའི་སྲུང་མའི་ཚོགས། །རྣམ་དག་སྨོན་པའི་དཔང་པོ་མཛད་དུ་གསོལ། །རྣམ་
དག་འོད་གསལ་ལྷ་ཡི་ལམ་ཡངས་པོར། །སྨོན་ལམ་བསིལ་བུས་དྲངས་པའི་འོད་
སྟོང་འཕྲོ། །ཐུབ་བསྟན་གླིང་བཞིའི་ནམ་མཁའ་མཛེས་པའི་རྒྱན། །རྗེ་བཙུན་ཉིན་
མོའི་མགོན་པོར་གསོལ་བ་འདེབས། །གཞོན་ནུའི་དུས་ནས་ཐུབ་བསྟན་སྒོར་ཞུགས་
ཤིང་། །ངེས་འབྱུང་མཆོག་གིས་ཡིད་རབ་དྲངས་པ་ཡིས། །བག་ཡོད་བརྩོན་པས་
ཉེས་ལྟུང་དྲི་མས་དབེན། །ངུར་སྨྲིག་རྒྱལ་མཚན་འཛིན་ལ་གསོལ་བ་འདེབས། །སྲིད་
པའི་ཕུན་ཚོགས་རྨི་ལམ་དགའ་སྟོན་དང་། །འདི་སྣང་ཆོས་བརྒྱད་སྒྱུ་མའི་བསླུ་བྲིད་
ལ༑ ༑སྙིང་ནས་ཞེན་པ་ལོག་པའི་བརྩོན་འགྲུས་ཀྱིས། །དབེན་པར་སྒྲུབ་པར་གཤེགས་
ལ་གསོལ་བ་འདེབས། །རྒྱལ་བའི་དགོངས་ཟབ་ཡིད་བཞིན་འབྱུང་གནས་མཚོ། །འཇམ་
མགོན་བླ་མའི་ལེགས་བཤད་ནོར་བུ་ཡིས། །ཐུགས་ཀྱི་བང་མཛོད་གསར་པ་ཡོངས་
གང་བའི། །སྔོན་མེད་ལེགས་བཤད་གཏེར་ལ་གསོལ་བ་འདེབས། ། སྲིད་ལས་ཐར་

302 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
འདོད་ཤུགས་དྲག་ངེས་འབྱུང་དང༌། །དཔག་ཡས་འགྲོ་ལ་བརྩེ་བའི་བྱང་ཆུབ་སེམས།།
གནས་ལུགས་ཇི་བཞིན་རྟོགས་པའི་ཐུགས་མངའ་བ། །དཔལ་ལྡན་འཕྲིན་ལས་བཟང་
པོར་x ། རྒྱ་ཆེན་མཁྱེན་པའི་དཀྱིལ་འཁོར་རབ་ཏུ་རྒྱས། །བག་ཡོད་བཙུན་པའི་
རི་དྭགས་མཚན་མས་མཛེས། །ལྷག་བསམ་བཟང་པོའི་འོད་དཀར་འགྱེད་མཁས་པའི།།
རྗེ་བཙུན་མཚན་མོའི་མགོན་པོར་x །ངེས་འབྱུང་རྣམ་དག་ཚུལ་ཁྲིམས་དགའ་ཚལ་
དུ༑ ༑མི་གཡོ་ཏིང་འཛིན་འདབ་སྟོང་རྒྱས་པའི་རྩེར། །སྟོང་ཉིད་ཟབ་མོའི་སྦྲང་
རྩིའི་བཅུད་ཆགས་པ། །ཐར་འདོད་བུང་བའི་གཉེན་ལ་ x །ལེགས་བཤད་འཆད་
ལ་ཟླ་བྲལ་དབྱིག་གི་གཉེན། །ཕས་རྒོལ་འཇོམས་ལ་ཆོས་ཀྱི་གྲགས་པ་དང་། །སྡེབ་
ལེགས་རྩོམ་ལ་དཔའ་བོ་དགེ་དབང་ལྟར། །མཁས་པའི་དབང་པོའི་གཙོ་ལ་x །རིག་
ལམ་ཕྲ་མོ་སྦྱངས་པའི་ཤེས་རབ་དང༌། །གཞུང་ལུགས་གདམས་པར་ཤར་བའི་ཉམས་
ལེན་མཁས། །སྡེབ་སྦྱོར་ཚིག་ལ་མཁས་པ་ངག་གི་དཔལ། །རིན་ཆེན་གསུམ་གྱི་
གཏེར་ལ་ x །ཐུན་མོང་ལམ་གྱི་ནོར་འཛིན་ཡངས་པའི་སྟེང་། །རྣམ་དག་དབང་
གི་རྩ་བ་རབ་བརྟེན་ཅིང་། །རིམ་གཉིས་ལམ་གྱི་སྡོང་པོ་རྒྱས་པའི་རྩེར། །སྐུ་གསུམ་
འབྲས་བུ་དུད་ལ་x །དེ་ལྟར་སྐྱབས་གསུམ་ཀུན་འདུས་བླ་མ་ལ། །ཤུགས་དྲག་
དང་བའི་ཡིད་ཀྱིས་ལེགས་དྲངས་པའི། །ཕྱི་ནང་གསང་བའི་མཆོད་སྤྲིན་རྒྱ་མཚོ་ཡིས།།
སྐྱབས་མཆོག་རྗེ་བཙུན་བླ་མ་ཁྱོད་ཉིད་ལ། །འཁོར་གསུམ་མི་རྟོག་བློ་ཡིས་འབུལ་
བར་བགྱི། །གང་ཞིག་ཐོག་མེད་དུས་ནས་དུག་གསུམ་གྱིས། །ཀུན་ནས་བསླང་བའི་
ཁ་ན་མ་ཐོའི་ཚོགས། །སྐྱབས་མཆོག་ཞིང་གི་དམ་པའི་སྤྱན་སྔ་རུ། །བཤགས་ཤིང་
སླན་ཆད་མི་བགྱིད་ཡང་དག་བསྔོམ། །རང་གཞན་སྐྱེ་འཕགས་ཀུན་གྱི་རྣམ་དཀར་
དང་། །ཁྱད་པར་རྗེ་བཙུན་བླ་མ་ཁྱོད་ཉིད་ཀྱིས། །བསྟན་དང་འགྲོ་བའི་ཕན་བདེའི་
མཛད་པ་ལ། །བདག་ཅག་བསམ་པ་དག་པས་ཡི་རང་ངོ༌། །མཐའ་དག་འགྲོ་འདི་

རང་གང་མོས་ཀྱི་བླ་མ་ལ་གསོལ་འདེབས་ཀྱི་རིམ་པ། 303.
བླ་མེད་བྱང་ཆུབ་ཏུ། །འགོད་ཕྱིར་ཚང་ལ་མ་ནོར་ལམ་བཟང་མཆོག །ལེགས་པར་
སྟོན་པའི་ཟབ་རྒྱས་དམ་ཆོས་ཆར། །ནམ་མཁའ་ཇི་སྲིད་བར་དུ་ཕབ་ཏུ་གསོལ། །མགོན་
ཁྱོད་མི་ཕྱེད་རྡོ་རྗེའི་སྐུ་བརྙེས་ཀྱང་། ། བློ་དམན་གདུལ་བྱའི་བསམ་པ་དང་འཚམས་
པར། །ངེས་པ་ལྔ་ལྡན་ཇི་བཞིན་རྟག་བཞུགས་ནས། །འགྲོ་ཀུན་སངས་རྒྱས་ས་ལ་
བཞག་ཏུ་གསོལ། །འཆི་མེད་རྡོ་རྗེའི་སྐུ་བརྙེས་བླ་མ་ལ། །སྐྱེ་འཆི་མེད་ཀྱང་གདུལ་
བྱའི་གཞོན་སྣང་ངོར། །ཚེ་མཐའ་ཡས་པའི་མགོན་པོ་ཇི་བཞིན་དུ། ། མྱ་ངན་མི་
འདའ་རྟག་པར་བཞུགས་སུ་གསོལ། ། བློ་གྲོས་མཁྱེན་པའི་རྒྱ་མཚོའི་འཇིངས་ན་གནས།།
མཁས་བཙུན་བཟང་པོའི་རིན་ཆེན་ཁམས་ལས་གྲུབ། །མི་ཟད་ཚེ་བརྟན་བང་རིམ་མངོན་
པར་མཐོ། །རྗེ་བཙུན་ས་འཛིན་དབང་པོ་ཞབས་བརྟན་ཤོག །མདོ་སྔགས་གཞུང་བརྒྱའི་
མཐར་ཐུག་ངེས་པའི་དོན། །ཡོད་མེད་མཐའ་བྲལ་དབུ་མའི་ལམ་བཟང་མཆོག །ཇི་
བཞིན་གཟིགས་ནས་གཞན་ལ་འདོམས་པ་དང༌། །གྲུབ་པའི་དབང་ཕྱུག་དམ་པ་ཞབས་
བརྟན་ཤོག །བླ་མ་ཡི་དམ་སྲུང་མའི་བྱིན་རླབས་དང་། །དཔལ་ལྡན་སྲུང་མའི་ཚོགས་
ཀྱི་འཕྲིན་ལས་ཆེ། །དྲང་སྲོང་བདེན་པར་སྨྲ་བའི་བདེན་ཚིག་གིས། །སྨོན་ལམ་བཏབ་
པ་ཇི་བཞིན་འགྲུབ་པར་ཤོག །དེ་ལྟར་གུས་པའི་ཡིད་ཀྱིས་གསོལ་བཏབ་པས། །ཞིང་
མཆོག་དམ་པ་རྗེ་བཙུན་བླ་མ་ཡིས། །ཡང་སྲིད་ཀུན་ཏུ་འབྲལ་མེད་རྗེས་བཟུང་ཞིང༌།།
བསམ་དང་སྦྱོར་བས་བསྟེན་པར་བྱིན་གྱིས་ x །ཤིན་ཏུ་རྙེད་དཀའ་གསུངས་པའི་དལ་
འབྱོར་འདི། །དོན་ཆེན་རྙེད་པར་དཀའ་བའི་ཚུལ་རྟོགས་ནས། །རང་དོན་སྲིད་པའི་
བདེ་ལ་མ་ཆགས་པར། །ཐར་པའི་ལམ་བཟང་སྒྲུབ་པར་བྱིན་ x །འཆི་བར་ངེས་
ཤིང་ནམ་འཆི་ངེས་མེད་ཅིང་། །ཤི་བའི་འོག་ཏུ་ཕུན་ཚོགས་ཀུན་དོར་ནས། །རང་
ཉིད་གཅིག་པུར་འགྲོ་བའི་ཚུལ་བསམ་སྟེ། །ལོང་མེད་བརྩོན་འགྲུས་རྩོམ་པར་བྱིན་
གྱིས་རློབས། །ངན་སོང་སྡུག་བསྔལ་འབར་བའི་མེས་འཇིགས་ནས། །སྙིང་ནས་

304 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཞ》
དཀོན་མཆོག་གསུམ་ལ་སྐྱབས་འགྲོ་ཞིང་། །དཀར་ནག་ལས་ལ་ཡིད་ཆེས་དད་པ་
ཡིས། །བླང་དོར་ཚུལ་བཞིན་བྱེད་པར་བྱིན་གྱིས་རློབས། ། སྲིད་རྩེ་ནས་བཟུང་མནར་
མེད་དམྱལ་བའི་བར། །གང་དུ་སྐྱེས་ཀྱང་སྡུག་བསྔལ་རང་བཞིན་ཅན། །ཚུལ་བཞིན་
མཐོང་བའི་སྲིད་བདེར་ཡིད་ལོག་སྟེ། །ཐར་པའི་རྒྱལ་མཚན་འཛིན་པར་བྱིན་གྱིས་
རློ བས། །འགྲོ་ཀུན་ཕ་མར་ངེས་པའི་སྙིང་རྗེ་ཡིས། །དྲངས་པའི་ལྷག་བསམ་བྱང་
ཆུབ་སེམས་མཆོག་ལ། །བཅོས་མིན་ངེས་པ་རྙེད་པའི་བརྩོན་འགྲུས་ཀྱིས། །ཉམས་
ལེན་སྙིང་པོར་བྱེད་པར་བྱིན་གྱིས་རློ བས། །རྣམ་དག་སེམས་བསྐྱེད་དེ་ཡིས་ལེགས་
དྲངས་པའི། །སྦྱིན་སོགས་རྒྱལ་སྲས་སྤྱོད་པའི་གནས་རྣམས་ལ། །ཞུམ་མེད་མ་
ཆགས་བློ་ཡིས་ལེགས་དྲངས་ནས། །བརྩོན་པ་དྲག་པོས་སློབ་པར་བྱིན་གྱིས་རློབས།།
དེ་ལྟར་ཐུན་མོང་ལམ་གྱིས་རྒྱུད་སྦྱངས་ནས། །གསུམ་ལྡན་རྡོ་རྗེ་འཛིན་པའི་བཀའ་
དྲིན་ལས། །རྣམ་དག་དབང་གི་སྒོ་ཆེན་ལེགས་ཕྱེ་ནས། །དམ་ཚིག་སྡོམ་པ་ཚུན་
བཞིན་བསྲུང་བར་ཤོག །ཐ་མལ་སྐྱེ་ཤི་བར་དོ་འཁྲུལ་པའི་གྲོང༌། །རིམ་གཉིས་འཕྲུལ་
གྱིས་སྐུ་གསུམ་གཞལ་མེད་དུ། །སྒྱུར་བྱེད་ཡང་གསང་ཐེག་པའི་མཆོག་དེ་ཉིད། །ཚེ་
འདིར་མངོན་དུ་འགྱུར་བར་བྱིན་གྱིས་རློབས། །དེ་ལྟར་ཚེ་འདིའི་ལམ་སྣ་མ་ཟིན་པར།།
ངེས་པར་འཆི་བའི་དུས་སུ་གྱུར་པ་ན། ། ལྷ་དང་དཔའ་བོ་མཁའ་འགྲོའི་ཚོགས་རྣམས་
ཀྱིས། ། ཕྱི་ནང་མཁའ་སྤྱོད་གནས་སུ་འཁྲིད་པར་ཤོག །དེ་ཡི་མཐུ་ལས་ཡང་སྲིད་
ཐམས་ཅད་དུ། །དལ་འབྱོར་རྟེན་ཐོབ་དམ་པའི་མགོན་གྱིས་བཟུང་། །ས་དང་ལམ་
གྱི་བསྒྲོད་པ་མཐར་ཕྱིན་ནས། །སྐུ་གསུམ་མྱུར་དུ་འགྲུབ་པའི་རྒྱུ་རུ་བསྔོ༌།། ཞེས་པ་
འདི་ནི་མདོ་སྨད་ཆོས་སྡེ་ཆེན་པོ་དར་རྒྱས་གླིང་གི་མཁན་པོ་ཡེ་ཤེས་རྒྱལ་མཚན་གྱིས་འདི་ལྟ་བུ་ཞིག་དགོས་
ཞེས་གནང་དོན་ལྟར། ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་དབེན་གནས་གུར་སྨོན་དུ་སྦྱར་བའི་
ཡེ་གེ་པ་ནི་དཀའ་བཅུ་དོན་ལྡན་ནོ།། མངྒ་ལཾ།། །།

རང་གང་མོས་ཀྱི་བླ་མ་ལ་གསོལ་འདེབས་ཀྱི་རིམ་པ། 305
པ ་་ -- - -- - - - --- -- - མ ---བབསམཐ- -མ་ ་ བསམ་པ་
གསོལ་འདེབས་དངོས་གྲུབ་སྟེ ་མ་བཞུགས་སོ།།
༈ སྲིད་ལས་གྲོལ་བའི་ལམ་སྟོན་རྫོགས་སངས་རྒྱས། །ལས་ཉོན་ཞི་བའི་མཆོག་
གྱུར་དམ་པའི་ཆོས། །བསླབ་པ་ལ་གུས་ཚོགས་མཆོག་དགེ་འདུན་ལ། །ཤུགས་
དྲག་དང་བའི་ཡིད་ཀྱིས་སྐྱབས་སུ་མཆི། །རྣམ་དག་འོད་གསལ་འཆི་མེད་ལམ་ཡངས་
པར། །ཚད་མེད་བསིལ་བུའི་ཤུགས་ཀྱི་རབ་དྲངས་ནས། །འགྲོ་བའི་རྨོངས་པའི་
མུན་ཆེན་སེལ་མཛད་པའི། །བཤེས་གཉེན་ཉིན་མོའི་མགོན་ལ་གསོལ་བ་འདེབས།།
རྣམ་དག་ངེས་འབྱུང་མཛེས་མའི་ལང་ཚོ་ལ། །བསླབ་གསུམ་རིན་ཆེན་རྒྱན་གྱིས་
རབ་བརྒྱན་ཏེ། །བག་ཡོད་བརྩོན་པའི་གོམ་སྟབས་ལྷོད་པོ་ཡིས། །རྣམ་གྲོལ་ཁང་
བཟང་འཛེག་ལ་གསོལ་ x །འགྲོ་ཀུན་ཕ་མར་ངེས་པའི་ཆུ་གཏེར་ཆེ། །སྙིང་རྗེའི་
མནྡཱ་ར་ཡིས་བསྲུབས་པ་ཡིས། །ཐེག་མཆོག་བདེ་འབྱུང་གཙུག་ན་ཆེས་གསལ་བའི།།
བྱང་སེམས་མཚན་མོའི་མགོན་ལ་x །གནས་ལུགས་སྤྲོས་བྲལ་མཁའ་ལྟར་དག་
པ་ལ། །རྩེ་གཅིག་མི་གཡོ་མཉམ་པར་གཞག་པའི་མཐུས། །གང་ཤར་ཆོས་རྣམས་
སྒྱུ་མའི་རྟ་གླང་ལྟར། །བརྫུན་པའི་རང་ཞལ་མཐོང་x །དེ་ལྟར་ཐུན་མོང་ལམ་གྱིས་
རྒྱུད་སྦྱངས་ནས། །རྣམ་དག་དབང་གིས་སྒོ་ཆེན་ལེགས་ཕྱེ་སྟེ། །གསང་ཆེན་རྒྱུད་
སྡེའི་ཁང་བཟང་ལ་ཞུགས་ནས། །མཆོག་ཐུན་དངོས་གྲུབ་སྩོལ་ལ་ x །ཐ་མལ་སྐྱེ་
འཆི་བར་དོ་ལྕགས་ཀྱི་ཁམས། །སྐུ་གསུམ་རིན་ཆེན་གསེར་དུ་སྒྱུར་བྱེད་པའི། །རིམ་
གཉིས་ལམ་གྱི་སྒྱུ་འཕྲུལ་ལ་བརྟེན་ནས། །ཟུང་འཇུག་བདེ་ཆེན་བརྙེས་ལ་ x །དེ་
ལྟར་དང་བའི་ཡིད་ཀྱིས་གསོལ་བཏབ་པས། །དེང་ནས་བྱང་ཆུབ་སྙིང་པོར་མཆིས་
ཀྱི་བར། །མགོན་པོ་ཁྱོད་ཀྱི་གསང་བའི་མཛོད་འཛིན་པའི། །སྲས་ཀྱི་ཐུ་བོ་ཉིད་དུ་
འགྱུར་བར་ཤོག །དེ་ཡི་མཐུ་ལས་ཡང་སྲིད་ཐམས་ཅད་དུ། །ཐེག་མཆོག་རིགས་
ཀྱི་ནུས་པ་མི་དམན་ཞིང་། །ངེས་འབྱུང་བྱང་སེམས་ཡང་དག་ལྟ་བ་སོགས། །ས་

306 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཞ》
དང་ལམ་གྱི་བགྲོད་པ་མཐར་ཕྱིན་ཤོག །མདོར་ན་མགོན་ཁྱོད་བྱང་ཆུབ་མཆོག་བརྙེས་
ཚེ༑ ༑འཁོར་གྱི་ཐོག་མར་གྱུར་ཏེ་རིམ་གཉིས་སོགས། །གསུང་གི་བདུད་རྩི་ངོམས་
མེད་འཐུང་བ་ཡིས། །ཟུང་འཇུག་རྡོ་རྗེ་འཆང་དབང་མྱུར་ཐོབ་ཤོག ། ཅེས་པ་འདི་ནི་
དཀའ་བཅུ་ཤེས་རབ་རྒྱ་མཚོས་ལྷ་རྫས་དཀར་པོ་དྲི་མ་མེད་པ་དང་ས་ཡི་ཟླ་བ་སྲང་གང་བཅས། དང་བའི་སེམས་
ཀྱིས་ཡང་ཡང་བསྐུལ་བ་ལ་བརྟེན་ནས། །ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་གུར་སྨོན་དབེན་
གནས་སུ་སྦྱར་བའོ།། །།
༈ ཇོ་བོ་རིན་པོ་ཆེ་ཤཱཀྱ་མུ་ནེའི་བསྟོད་པ་ཞབས་བརྟན་བཞུགས་སོ།།
༈ ན་མོ་ཤཱཀྱ་མུ་ནེ་ཡེ། རྣམ་དག་ཚོགས་གཉིས་རྒྱ་མཚོའི་དབུས་ན་བརྗིད། །རྨད་
བྱུང་སྐུ་བཞིའི་བང་རིམ་མངོན་པར་བཀྲ། །འཕྲིན་ལས་ཉི་ཟླའི་འོད་ཀྱི་སྣང་བ་ཅན།།
ཐུབ་དབང་ལྷུན་པོའི་དབང་པོ་རྟག་ཏུ་རྒྱལ། །སྔོན་ཚེ་ས་བདག་གསེར་གྱི་མུ་ཁྱུད་ཅན།།
གང་གི་སྲས་སུ་མགོན་ཁྱོད་འཁྲུངས་པའི་ཚེ། །རྒྱལ་བ་གཞན་གྱིས་སྤངས་པའི་རྩོད་
དུས་ཞིང་། །མ་ཞུམ་སྙིང་སྟོབས་ཆེན་པོས་བདག་གིར་མཛད། །དུས་དེར་སྲས་བཅས་
སངས་རྒྱས་དབྱངས་གཅིག་ཏུ། །ཁྱོད་ཉིད་པདྨ་དཀར་པོ་ལྟ་བུ་ཞེས། །བསྔགས་
པའི་དོན་བཞིན་འགྲུབ་པར་བྱ་བའི་ཕྱིར། །ངོ་མཚར་རྨད་བྱུང་བརྩོན་པའི་གོ་ཆ་བགོས།།
རྣམ་གསུམ་ལེ་ལོས་ནམ་ཡང་གཡོ་མིན་པའི། །བརྒྱ་ཕྲག་དཀའ་བ་དུ་མས་བྱང་ཆུབ་
ཀྱི༑ ༑ རྒྱལ་སྲས་སྤྱོད་ཚུལ་རྫོགས་ཏེ་འོག་མིན་དུ། །བྱང་ཆུབ་མཆོག་གི་གོ་འཕང་
དམ་པ་བརྙེས། །དེ་ནས་དགའ་ལྡན་ལྷ་བརྒྱའི་བསོད་ནམས་ཞིང་། །གཟུགས་ཅན་
ལྟ་བུར་མངོན་དུ་འགྱུར་བའི་སླད། །ཐུགས་རྗེས་སླར་ཡང་དམ་པ་ཏོག་དཀར་དུ། །སྒྲ་
འཕྲུལ་དྲ་བའི་ཟློས་གར་རབ་བསྟན་ནས། །སྙན་འཇེབས་དྲི་ཟའི་འཕང་འགྲོ་སྐྱོངས་
བྱེད་པའི། །གཙང་མའི་ལྷ་ཡིས་ལེགས་པར་བསྐུལ་ཚིག་དང༌། །རབ་དཀར་སྔོན་
གྱི་ལྷག་བསམ་མཐུས་བསྐྲུན་པའི། །ཐུགས་རྗེ་ཆེན་པོའི་གཟིགས་པས་འཛམ་གླིང་

རང་གང་མོས་ཀྱི་བླ་མ་ལ་གསོལ་འདེབས་ཀྱི་རིམ་པ། ། 
307.
《ཞ》 
--- ，-- - =+--== ，，，- --， - -• - ，- -，，ཟ== = ==，，= =
གཡོས། །དེ་ཚེ་རང་གི་དབུ་ཡི་ཅོད་པན་མཆོག ། ཨཱརྱ་མི་ཏྲིའི་དབུ་ལ་ལེགས་བཀོད་
ནས། །རྒྱལ་ཚབ་དམ་པར་དབང་བསྐུར་གཟེངས་བསྟོད་ནས། །དགའ་ལྡན་ཞིང་
དེའི་མདུན་ས་མཛེས་པར་བྱས། །གང་ཚེ་གཟིགས་པ་ལྔ་ཡི་འཛམ་གླིང་འདིར། །བརྩེ་
བས་གཟིགས་ནས་གླང་ཆེན་ཐལ་ཀར་དུ། །རབ་ཏུ་སྤྲུལ་ཏེ་སྒྱུ་འཕྲུལ་ལྷ་མོ་ཡི། །མངལ་
བཟང་དབུས་སུ་འགྲོ་བློར་ཞུགས་ཚུལ་བསྟན། །དུས་ཀྱི་སྨིན་པའི་ཡུམ་མཆོག་དེ་
ཡི་ནི། ། རྩིབ་ལོགས་གཡས་པའི་ངོས་ནས་ངོ་མཚར་བའི། ། ལྟས་དང་བཅས་ཏེ་
ལེགས་པར་བལྟམས་པ་ན། །དོན་ཀུན་གྲུབ་པར་མཚན་ནི་གསོལ་བ་དང་། །རྨོངས་
པའི་འགྲོ་བ་དངོས་འཛིན་ཅན་རྣམས་ལ། །ཆུ་ཤིང་བཞིན་དུ་སྲིད་པའི་ཕུན་ཚོགས་
གང་། ། ཡང་དག་སྙིང་པོས་དབེན་ཞེས་འདོམས་པའི་སླད། །རྒྱལ་སྲིད་སྤངས་ནས་
དབེན་པའི་གནས་སུ་གཤེགས། །སྔོན་བསགས་མཐུ་ལས་སྐུ་གསུམ་མཆོག་བརྙེས་
ཀྱང་། ། ལོ་དྲུག་དཀའ་བ་སྤྱོད་པའི་ཚུལ་གྱིས་ནི། །ཞིང་འདིར་མཆོག་གི་སྤྲུལ་སྐུར་
སངས་རྒྱས་ནས། །གྲངས་མེད་འགྲོ་ལ་ཆོས་ཀྱི་འཁོར་ལོ་བསྐོར། །རིགས་ཅན་
གསུམ་གྱི་བཞེད་དོན་མཐའ་དག་བསྒྲུབས། །ཚུལ་ཁྲིམས་ལ་སོགས་བསླབ་གསུམ་
ཉམས་ལེན་དཔལ། །སྡེ་སྣོད་གསུམ་གྱི་དམ་ཆོས་སྒྲོན་མེ་སྦར། །སྲིད་པ་གསུམ་
གྱི་འགྲོ་བའི་བློ་མུན་སེལ། །སྐུ་གསུང་ཐུགས་ཀྱི་དྲི་མེད་རྟེན་རྣམས་ཀྱིས། །ས་
འོག་ས་སྟེང་ས་བླའི་འཇིག་རྟེན་གྱི། །གནས་རྣམས་མ་ལུས་ཁྱབ་པའི་ཐུགས་རྗེ་སྤྲོས།།
གང་འཚམས་འགྲོ་བའི་འདོད་པའི་རེ་བ་སྐོང་། །ཁྱད་པར་ལྷ་ཡི་དབང་པོས་སྦྱིན་བདག་
མཛད། ། ལྷ་མིའི་རིན་ཆེན་སྣ་ཚོགས་ཕུང་པོར་སྤུངས། །བི་ཤྭ་ཀརྨས་མངོན་པར་
འདུ་བྱེད་ལ། །ལེགས་པར་བསྟན་པའི་སྐུ་བརྙན་རྣམ་གཉིས་ཀྱི། །དེ་ལ་ནང་བཞུགས
འཁོར་འཇིགས་རྣམ་གཟིགས་དང་། །བདེ་གཤེགས་གཙུག་ཏོར་ཅན་དང་འོད་སྲུང་
གི ༑གདུང་དང་རིང་སྲེལ་གྲངས་ལས་འདས་པ་དང༌། །བསམ་འཕེལ་དབང་གི་

308.. རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཞ》
རྒྱལ་པོ་བཞུགས་སུ་གསོལ། །དེ་ནས་འཇིག་རྟེན་འདྲེན་པ་རང་ཉིད་ཀྱིས། །རབ་
ཏུ་གནས་དང་མངའ་གསོལ་མཛད་པའི་མཐར། །སྐུ་བརྙན་འདི་ཉིད་ང་ཡི་གདུང་ཚབ་
སྟེ༑ ༑ལྟ་ངན་མུ་སྟེགས་ཚོགས་རྣམས་ཟིལ་གྱིས་གནོན། །སྟོན་པའི་མཛད་པ་ཕལ་
ཆེར་བྱེད་པར་གསུངས། །གཟུགས་སྐུ་འདི་ཉིད་གང་དུ་མཆིས་པ་དེར། །རྒྱུན་དུ་
ཞུགས་དང་ཕྱིར་འོང་ཕྱིར་མི་འོང་། །དགྲ་བཅོམ་བྱང་ཆུབ་སེམས་དཔའ་དཔག་མེད་
འབྱུང་། ། རྒྱུ་མཚན་དེ་ཕྱིར་ཕྱོགས་དེར་ཡུལ་དབུས་ཀྱི། །མཆོག་དང་ཕུལ་དུ་བྱུང་
བར་འགྱུར་རོ་ཞེས། །ཚངས་པའི་དབྱངས་ཀྱིས་འཁོར་ལ་གོ་བར་མཛད། །ཡིད་
དུ་འོང་བའི་རྟེན་མཆོག་འདི་ཉིད་ནི། །དང་པོར་གསལ་རྒྱལ་རྒྱལ་པོའི་མཆོད་གནས་
གྱུར། །དགུང་ལོ་བརྒྱད་པའི་དུས་ཀྱི་འདྲ་འབག་ནི། །ཀླུ་རྒྱལ་བཏང་བཟུང་ཉིད་ཀྱི་
གུས་པ་ཡིས། །ལེགས་པར་སྤྱན་དྲངས་ཀླུ་ཡི་ཡུལ་ཉིད་དུ། །ལོ་ནི་ཉིས་སྟོང་བར་
དུ་རབ་ཏུ་བཞུགས། །དུས་དེར་བལ་པོའི་རྒྱལ་པོ་ཧ་ལིན་འདི། །ཆོས་གནས་རྣམ་
པ་གཉིས་ཀྱིས་བལ་ཡུལ་དུ། །སྤྱན་འདྲེན་བགྱིས་ཏེ་ལོ་ནི་ཉིས་སྟོང་མཆོད། །དེ་
ནས་བོད་རྗེ་སྲོང་བཙན་སྒམ་པོ་དང་། །བལ་རྗེ་སྲས་མོ་ཁྲི་བཙུན་རྣམ་གཉིས་ཀྱིས།།
བཀའ་ཡི་དྲིན་ལས་བོད་ཀྱི་མཆོད་རྟེན་གྱུར། །སྟོན་པ་མཆོག་དེའི་དགུང་ལོ་བཅུ་གཉིས་
པའི། །སྐུ་ཚད་གདན་ཁྲི་རྒྱབ་ཡོལ་བཅས་པ་དང༌། །རིན་ཆེན་རྒྱན་གྱིས་སྤྲས་པའི་
བླ་བྲེས་དང༌། །བཅས་པའི་ལྷ་ཡི་དབང་པོས་དགའ་ལྡན་དུ། །མཆོད་པའི་ཞིང་དུ་
གུས་པས་སྤྱན་དྲངས་ནས། ། མི་ལོ་ལྔ་བརྒྱའི་བར་དུ་འགྲོ་དོན་མཛད། །དེ་ནས་རྟེན་
མཆོག་དམ་པ་འདི་ཉིད་ནི། །ནུབ་ཕྱོགས་ཨོ་རྒྱན་འཕུར་འགྲོའི་ཡུལ་གྲུ་ཆེར། །མཁའ་
འགྲོས་སྤྱན་དྲངས་ལྔ་བརྒྱའི་བར་དུ་མཆོད། །དེ་རྗེས་འཕགས་ཡུལ་པཎ་གྲུབ་དུ་མ་
ཡིས། །སྐུ་ཡི་རྒྱབ་ཡོལ་ཁྲི་དང་བཅས་པའི་རྟེན། ། རྒྱ་གར་ཡུལ་དབུས་སྤྱན་དྲངས་
ནཱ་ལེནར། །མི་ལོ་བཞི་བརྒྱ་བཞུགས་ཤིང་འགྲོ་དོན་མཛད། །ཨོ་ཏན་པོ་ཏ་པུ་རིར་

རང་གང་མོས་ཀྱི་བླ་མ་ལ་གསོལ་འདེབས་ཀྱི་རིམ་པ། ། s09
 ག
ལྔ་བརྒྱ་བཞུགས། །ཀེ་ཞེའི་ཁྲི་སྒོ་རྒྱལ་པོ་མཆོག་ཉིད་ཀྱིས། ། རྒྱ་གར་ཆོས་རྒྱལ་
དྷརྨ་པཱ་ལ་ལ། །མཆོད་པའི་ཞིང་མཆོག་དཀོན་མཆོག་གསུམ་གྱི་རྟེན། །དགོས་
ཞེས་ནན་ཆེར་བསྐུལ་བའི་སྐྱེས་ལན་དུ། །རིན་ཆེན་ཁྲི་དང་བཅས་པའི་མུ་ནནྟ། །རྒྱ་
ནག་ཡུལ་དུ་གཟིངས་ལ་སྤྱན་དྲངས་ནས། །རྒྱབ་ཡོལ་མཛད་བཅུའི་བཀོད་པ་ཅན་
དང་བཅས། །ཕྱོགས་དེར་མཆོད་པའི་ཡུལ་དུ་ཡུན་རིང་བཞུགས། །སྤྱན་རས་གཟིགས་
དབང་མི་རྗེའི་ཚུལ་འཛིན་པ། །སྲོང་བཙན་སྤྲུལ་པའི་ས་སྐྱོང་ཆེན་པོ་དང་། །ཀོང་
ཇོ་སྒྲོལ་མའི་རྣམ་འཕྲུལ་ཐུགས་རྗེ་ལས། །སངས་རྒྱས་སྤྲུལ་པའི་སྐུ་མཆོག་འདི་ཉིད་
ནི༑ ༑ལས་ཅན་འགྲོ་བ་ཡོངས་ཀྱི་དཔལ་དུ་ཤར། །ད་ལྟའི་དུས་ན་ཇོ་ཤཱཀ་རྣམ་གཉིས་
ཞེས། །ཕྱོགས་ཀྱི་མཛེས་མའི་རྣ་རྒྱན་དམ་པར་གྱུར། །དབུས་གཙང་མདོ་ཁམས་
རྒྱ་ཡུལ་ལ་སོགས་པའི། །ཀུན་གྱི་བསོད་ནམས་གསོག་པའི་ཞིང་ཉིད་དུ། །མ་དག་
འགྲོ་དོན་གཤེགས་བཞུད་གསུང་དབྱངས་སོགས། །ཡོད་མིན་ཁོ་ནར་སྟོན་པ་མཆོག་
ཉིད་དང་། །ཐ་དད་ཁོ་ནར་བགྲང་བར་བྱ་བ་ལས། །དོན་ལ་དབྱེར་མེད་སྤྲུལ་སྐུ་ཟུང་
འདི་མཚར། །རྒྱལ་ཀུན་སྤྱི་གཟུགས་འཇམ་མགོན་ཙོང་ཁ་པས། །སྣ་ཚོགས་ནོར་
བུའི་ཕྲ་མཛེས་ཡིད་འོང་བའི། །རིན་ཆེན་ས་ལེ་སྦྲམ་གྱི་དབུ་རྒྱན་དང་། །གྲངས་
མེད་མཆོད་ཚོགས་རྒྱ་མཚོ་ལྟར་བྱས་ནས། །རྒྱ་ཆེན་སྨོན་ལམ་སྟོབས་ཀྱིས་རྒྱལ་བའི་
བསྟན། །ལོ་སྟོང་བར་དུ་རྒྱས་པའང་ངོ་མཚར་ཆེ། །དེ་ལྟར་བསོད་ནམས་ཞིང་གི་དམ་
པ་ཁྱོད། །མཉེས་པར་བགྱིད་སླད་ལྷག་བསམ་དག་པ་ཡི། །རིན་ཆེན་ས་ལེ་སྦྲུམ་དང་
ལྷ་ཡི་དར། །དགེ་སྦྱོང་རྣམས་ལ་འདྲེན་པས་བསྔགས་པ་ཡི། །ཆོས་གོས་གསུམ་དང་
གསིལ་བྱེད་དྲང་སྲོང་སྣོད། །གཞན་ཡང་ཏིང་འཛིན་སྨོན་ལམ་གྱིས་བསྐྲུན་པའི། །བཀོད་
ལེགས་ཡིད་འཕྲོག་མཆོད་པ་ནམ་མཁའི་ཁྱོན། །ཡོངས་སུ་བཀང་སྟེ་རྐང་གཉིས་གཙོ་
བོ་ལ། །ཞེན་མེད་མ་ཆགས་བློ་ཡིས་འབུལ་བར་བགྱི། །དེ་ལས་འོང་བའི་རྣམ་དཀར་

310 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
དཞ བད་ མ་ བ་ལུ་ འན པ ཆ་འ བདར འམ། 《ཞ/
-- ，- ། - - - ་་， - : - -ཟ -- ----，， ， ---- ，---- -
ལེགས་བྱས་ཀྱིས། །མགོན་ཁྱོད་ཐུགས་རྗེའི་ནུས་པའི་དཔུང་བསྐྱེད་ནས། །རྒྱལ་
བསྟན་སྤྱི་དང་ཀུན་མཁྱེན་ཙོང་ཁ་པའི། །ལུང་རྟོགས་བསྟན་པ་ཕྱོགས་བཅུར་རྒྱས་
པ་དང་། །མ་རྒན་འགྲོ་རྣམས་སྲིད་མཚོ་ལས་བསྒྲལ་ནས། །ཐམས་ཅད་གཟིགས་
པའི་གོ་འཕང་མྱུར་ཐོབ་ཤོག ་གནས་སྐབས་སུ་ཡང་འཇིག་རྟེན་ཁམས་བདེ་ཞིང༌།།
དབུལ་ཕོངས་འཐབ་རྩོད་ལ་སོགས་མི་མཐུན་ཕྱོགས། ། ཉེ་བར་ཞི་ཞིང་ཆོས་སྲིད་ལེགས་
ཚོགས་རྣམས། །རྫོགས་ལྡན་ལྟ་བུར་རྒྱས་པའི་བཀའ་དྲིན་སྩོལ། །དེ་ལྟར་མགོན་ཁྱོད་
སྐྱེ་དགུའི་དཔུང་གཉེན་དུ། །སྲིད་པ་ཇི་སྲིད་བར་དུ་རྡོ་རྗེ་ལྟར། །འགྱུར་མེད་ཞབས་
ཟུང་ཡུན་རིང་བརྟན་པ་དང༌། ་ལྷར་བཅས་འགྲོ་བའི་གཙུག་ན་མཛེས་གྱུར་ཅིག །
༈ སྨོ ན་ལམ་བདེན་ཚིག་བཞུགས་སོ།།
༈ ཨོཾ་བདེ་ལེགས་སུ་གྱུར་ཅིག །ལྷར་བཅས་འགྲོ་བའི་འདྲེན་པ་བླ་ན་མེད། །ཐམས་
ཅད་མཁྱེན་པ་ཟས་གཙང་སྲས་པོ་དང་། །ཤིང་རྟ་ཆེན་པོ་ཀླུ་སྒྲུབ་ཐོགས་མེད་སོགས།།
དངོས་བརྒྱུད་བླ་མའི་ཚོགས་ལ་སྙིང་ནས་འདུད། །སྔོན་བསགས་བསོད་ནམས་ཆུ་
གཏེར་ལས་འཁྲུངས་པའི། །དལ་བརྒྱད་འབྱོར་བཅུའི་རྙེད་དཀའི་རིན་ཆེན་འདི། །ཐོས་
བསམ་སྒོམ་པའི་རོལ་མཚོ་ལ་གནས་ཤིང་། །སྐུ་གསུམ་ལྷ་དབང་གཙུག་ན་བརྟེན་
པའི་ཕྱིར། །པ་བ་སངས་ལྟར་དཀར་བའི་ལྷག་བསམ་གྱིས། །ལྷ་རྫས་བཟང་པོའི་
གོས་ལས་རབ་གྲུབ་པའི། །དབང་པོའི་གཞུ་ལྟར་རབ་བཀྲའི་གནམ་རྒྱན་འདི། །མཆོག་
གསུམ་དམ་པར་གུས་པའི་འབུལ་བས་ན། །དེང་ནས་བཟུང་སྟེ་ཡང་སྲིད་ཐམས་ཅད་
དུ༑ ༑ མི་ཁོམ་བརྒྱད་སྤོང་ཚངས་སྤྱོད་ལུས་བཟུང་ནས། །ཐེག་མཆོག་ལམ་བཟང་
སྒྲུབ་ལ་གཞོལ་བ་ཡི། །རང་གཞན་དོན་གཉིས་འགྲུབ་པའི་རྒྱུ་རུ་བསྔོ་། །དེར་མ་
སོན་པའི་ཡང་སྲིད་ཀུན་ཏུ་བདག །ཐེག་མཆོག་དམ་པའི་མགོན་དང་མི་འབྲལ་ཞིང༌།།
ཐུན་མོང་ཐུན་མོང་མིན་པའི་ལམ་བཟང་ལ། །འཁྲུལ་མེད་ངེས་པ་རྙེ ད་ནས་བརྩོན་

《ཞ》 
༣རང་གང་མོས་ཀྱི་བླ་མ་ལ་གསོལ་འདེབས་ཀྱི་རིམ་པ། 3ii
པར་ཤོག །འཇིག་རྟེན་ཁམས་འདིར་ནད་མུག་འཁྲུག་རྩོད་སོགས། །མི་མཐུན་ཉེར་
འཚེའི་དགྲ་ལས་རྒྱལ་བ་དང༌། །ཕན་བདེའི་འབྱུང་གནས་ལུང་རྟོགས་བསྟན་པ་འདི།།
ཡར་ངོའི་ཟླ་ལྟར་གོང་ནས་གོང་འཕེལ་ཤོག །ཁྱད་པར་འཇམ་མགོན་བླ་མའི་བསྟན་
པའི་མཆོག །འཛིན་སྐྱོང་སྤེལ་བའི་འགྲན་ཟླ་དང་བྲལ་བ། །དཔལ་ལྡན་སྨད་རྒྱུད་
གྲྭ་ཚང་འདུས་པའི་སྡེ། ། སྲིད་མཐའི་བར་དུ་ཉམས་པར་མ་གྱུར་ཅིག །ཅེས་པ་འདི་ནི་
དཀའ་ཆེན་སྦྱིན་པ་རྒྱ་མཚོས་བསྐུལ་བའི་ངོར། །ཆོས་སྨྲ་བའི་དགེ་སློང་དོན་ཡོད་མཁས་གྲུབ་ཀྱིས་གུར་སྨོན་
དབེན་གནས་རི་ཁྲོད་དུ་སྦྱར་བའོ།། ༈ ཐུགས་རྗེའི་བདག་ཉིད་འཇམ་དབྱངས་ཞི་ཁྲོ་དང་།།
སྐུ་གསུམ་མངོན་གྱུར་རྗེ་བཙུན་ཙོང་ཁ་པ། །བཀའ་དྲིན་མཉམ་མེད་བློ་བཟང་ཚེ་བརྟན་
ལ༑ ༑དབྱེར་མེད་སྙིང་ནས་གུས་པས་གསོལ་བ་འདེབས། །བྱང་ཆུབ་བར་དུ་འབྲལ་
མེད་རྗེས་འཛིན་ཤོག །ཅེས་པ་འདི་ཡང་ཞབས་འབྲིང་དུ་འཁོད་པ་རྣམས་ཀྱིས་བསྐུལ་བའི་ངོར་ཤཱཀྱའི་
བཙུན་པ་དོན་ཡོད་མཁས་གྲུབ་ཀྱིས་གུར་སྨོན་དབེན་གནས་སུ་སྦྱར་བའོ།། ༈ དུས་གསུམ་རྒྱལ་བའི་
ཡབ་གཅིག་འཇམ་དཔལ་དབྱངས། །ངུར་སྨྲིག་གར་གྱིས་རྣམ་རོལ་ཙོང་ཁ་པའི། །རིང་
ལུགས་འཛིན་ལ་ཟླ་བྲལ་སྙིགས་མའི་མགོན། །བཤེས་གཉེན་དམ་པ་ཡུན་རིང་ཞབས་
བརྟན་ཤོག །རྒྱལ་བའི་གསུང་རབ་མ་ལུས་སྙིང་པོའི་དོན། །ཡོད་མེད་མཐའ་དང་
བྲལ་བའི་དབུ་མའི་ལམ། །ཇི་བཞིན་གཟིགས་ནས་གཞན་ལ་འདོམས་མཁས་པའི།།
བཤེས་གཉེན་མཁས་གྲུབ་དམ་པ་ཞབས་བརྟན་ཤོག །བླ་མ་ཡི་དམ་རྣམས་ཀྱི་བྱིན་རླབས་
དང༌། །བདག་གི་ལྷག་བསམ་དག་པའི་བདེན་སྟོབས་ཀྱིས། །བསྟན་པའི་སྒྲོན་མེ་
འཛིན་པའི་དཔལ་མངའ་བ། །མགོན་ཁྱོད་སྲིད་མཐའི་བར་དུ་བརྟན་པར་བཞུགས།།
རྗེ་བཙུན་བླ་མ་སྐུ་ཚེ་རབ་བརྟན་ཞིང༌། །ཞེས་སོགས་ཤློ་ཀ་གཅིག་བརྗོད། །ཅེས་པ་འདི་ནི་ཁྲི་
རིན་པོ་ཆེ་དགེ་འདུན་རྒྱ་མཚོའི་དཔལ་གྱི་སྤྲུལ་པའི་སྐུ་དང༌། །རབ་འབྱམས་པ་དགེ་འདུན་གྲགས་པ་བཅས་
ནས་འདི་ལྟ་བུ་ཞིག་དགོས་ཞེས་ནན་གྱིས་བསྐུལ་བ་ལ་བརྟེན་ནས་ཆོས་སྨྲ་བའི་བཙུན་པ་དོན་ཡོད་མཁས་གྲུབ་

312 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འཕུམ
- - -== === =， -， - - -- -， -- •。
ཀྱིས་དགའ་ལྡན་རྣམ་པར་རྒྱལ་བའི་གླིང་དུ་འཕྲལ་མར་སྦྱར་བའོ།།
༈ རྣམ་འདྲེན་དམ་པ་བྱམས་པའི་མཚན་ཅན་གྱི་ཞབས་བརྟན་བཞུགས་སོ།།
༈ ཨོཾ་བདེ་ལེགས་སུ་གྱུར་ཅིག །བསླུ་མེད་དཀོན་མཆོག་རིན་ཆེན་སྤྱི་དང་ནི། །ཁྱད་
པར་འཇམ་མགོན་བླ་མ་ཡབ་སྲས་ཚོགས། །དམ་ལྡན་བཀའ་སྲུང་རྒྱ་མཚོར་བཅས་
པ་ཡིས། ། ཡིད་ལ་རེ་བའི་འབྲས་བུ་འགྲུབ་པར་མཛོད། །སྔོན་བསགས་ལེགས་
བྱས་ཟླ་བའི་མ་མ་གང་། །སྨོན་ལམ་མནྡ་ར་ཡིས་བསྲུབས་པ་ལས། །ངག་ལ་དབང་
ཐོབ་བྱམས་བརྩེའི་ཆུ་རྒྱུན་གྱིས། །སྐལ་བཟང་གདུལ་བྱའི་རེ་བ་སྐོང་བར་ཤོག །རྣམ་
དག་ཚུལ་ཁྲིམས་འཆི་མེད་སྐྱེད་ཚལ་དུ། །མང་ཐོས་ཆུ་སྐྱེས་འདབ་སྟོང་བཞད་པ་ཅན།།
ཉམས་ལེན་སྦྲང་རྩིའི་བཅུད་ཀྱིས་ཉེར་གཏམས་པའི། །ཐར་འདོད་བུང་བའི་གཉེན་
ཁྱོད་ཞབས་བརྟན་ཤོག །ལེགས་བཤད་འཆད་ལ་ཟླ་བྲལ་དབྱིག་གི་གཉེན། །ཕས་
རྒོལ་འཇོམས་ལ་ཕྱོགས་གླང་ཆོས་གྲགས་བཞིན། །སྡེ བ་ལེགས་རྩོམ་པར་མཁས་
མཆོག་དཔའ་བོའི་ཞབས། །མཁས་པའི་བྱ་བ་མཐར་ཕྱིན་ཞབས་བརྟན་ཤོག །མདོ་
སྔགས་གཞུང་བརྒྱའི་འཆི་མེད་ལམ་ཡངས་པོར། །མཁྱེན་པའི་ཡེ་ཤེས་འོད་སྟོང་
ལྡན་པ་ཡིས། །ཐུབ་བསྟན་གླིང་བཞིའི་མུན་པ་སེལ་མཁས་པའི། །མཁས་མཆོག་
ཉིན་མོའི་མགོན་པོར་ཞབས་བརྟན་ཤོག །མང་ཐོས་མཁྱེན་པའི་ཆུ་གཏེར་འཇིངས་
ན་གནས། །ཉེས་ལྟུང་རྡུལ་གྱིས་མ་གོས་འོད་ཀྱིས་འཁྱུད། ། ལྷག་བསམ་བཟང་པོའི་
བང་རིམ་མངོན་མཐོ་བའི། །རྗེ་བཙུན་ས་འཛིན་དབང་པོ་ཞབས་བརྟན་ཤོག །དེ་ལྟར་
དང་བའི་ཡིད་ཀྱིས་གསོལ་བཏབ་པས། །མགོན་ཁྱོད་སྙིགས་དུས་འགྲོ་བའི་དཔུང་
གཉེན་དུ། །ངེས་པ་ལྔ་ལྡན་ཇི་བཞིན་རྟག་བཞུགས་ནས། །ཆོས་འཁོར་རྒྱུན་ཆད་
མེད་པར་བསྐོར་དུ་གསོལ། ། བླ་མ་ལྷར་བཅས་རྣམས་ཀྱི་བྱིན་རླབས་དང༌། །སྐལ་
ལྡན་གདུལ་བྱས་གསོལ་བ་བཏབ་པ་སོགས། །རྟེན་འབྲེལ་བསླུ་མེད་བདེན་པའི་བདེན་

རང་གང་མོས་ཀྱི་བླ་མ་ལ་གསོལ་འདེབས་ཀྱི་རིམ་པ། 
313
ཚིག་གིས། ། ཡིད་ལ་བསམ་པའི་རེ་བ་འགྲུབ་པར་ཤོག །ཅེས་པ་འདི་ནི་དད་ལྡན་གྱི་སློབ་མ་
ཚ་བ་དགེ་སློང་བློ་བཟང་བསམ་འགྲུབ་དང་ས
 ། །ཡེ་ཤེས་དཔལ་ལྡན་གཉིས་ཀྱིས་བསྐུལ་བ་དང་། བདག་ཀྱང་མགོན་
པོ་ཁྱོད་བསྟན་པའི་རྩ་ལག་དམ་པར་ངེས་པ་རྙེད་པའི་ཤུགས་སྟོབས་ཀྱིས་ཡིད་ལེགས་པར་དྲངས་ཏེ་ཞབས་པད་ཡུན་
རིང་དུ་བརྟན་པའི་འདོད་གསོལ་འདི་ཉིད་ཤཱཀྱའི་བཙུན་པ་དོན་ཡོད་མཁས་གྲུབ་ཀྱིས་གུར་སྨོན་དབེན་གནས་ཀྱི་རི་ཁྲོད་
དུ་སྦྱར་བའི་ཡི་གེ་པ་ནི་ངག་དབང་དཔལ་ལྡན་ནོ།། ༈ རྡོ་རྗེ་འཆང་དབང་བློ་བཟང་གྲགས་པའི་
དཔལ། །བསྟན་པའི་སྙིང་པོ་དབུ་མའི་ལམ་བཟང་དང་། འོད་གསལ་བདེ་བའི་ཡེ་
ཤེས་སྦྱོར་མཁས་པའི། །གྲུབ་པའི་དབང་ཕྱུག་ཞབས་ལ་གསོལ་བ་འདེབས། །གང་
གི་ལེགས་བཤད་ཉི་མའི་གཟི་སྦྱིན་གྱིས། །ཆེར་སྙིགས་ལྔ་བདོའི་མུན་པ་ལས་རྒྱལ་
ནས། །ཐུབ་བསྟན་པད་ཚལ་རབ་ཏུ་བཞད་མཁས་པའི། །སྨྲ་བ་ཟླ་མེད་ཞབས་ལ་
གསོལ་བ་འདེབས། །དེ་ལྟར་དང་བའི་ཡིད་ཀྱིས་གསོལ་བཏབ་པས། །མགོན་ཁྱོད་
མ་དག་འགྲོ་བའི་དཔུང་གཉེན་དུ། །ངེས་པ་ལྔ་ལྡན་ཇི་བཞིན་རྟག་བཞུགས་ནས། །ཆོས་
འཁོར་རྒྱུན་ཆད་མེད་པར་བསྐོར་བར་བསྐུལ། །མཆོག་གསུམ་སྲས་བཅས་རྒྱལ་བའི་
བྱིན་རླབས་དང༌། །མཐུ་ལྡན་སྲུང་མའི་ཚོགས་ཀྱིས་དུས་ཀུན་ཏུ། །ལས་བཞིའི་
འཕྲིན་ལས་སྒྲུབ་ལ་མི་གཡེལ་ཞིང༌། །ཡིད་ལ་རེ་བའི་འབྲས་བུ་མཆིས་པར་མཛོད།
༈ རྐང་གཉིས་མཆོག་གྱུར་སྟོན་པ་རྫོགས་སངས་རྒྱས། །ཞི་གྱུར་འདོད་ཆགས་
བྲལ་བའི་དམ་པའི་ཆོས། །འཕགས་མཆོག་དགེ་འདུན་དཀོན་མཆོག་རིན་ཆེན་ལ།།
བྱང་ཆུབ་སྙིང་པོའི་བར་དུ་སྐྱབས་སུ་མཆི། །དུས་གསུམ་རྒྱལ་བའི་མཁྱེན་བརྩེའི་
ཡེ་ཤེས་ནི། །ངུར་སྨྲིག་འཛིན་པའི་གར་གྱིས་རྣམ་རོལ་བ། །སྙིགས་དུས་འགྲོ་ལ་
ལམ་བཟང་སྟོན་མཛད་པའི། །བཤེས་གཉེན་དམ་པའི་ཞབས་ལ་གསོལ་ x །དམ་ཆོས་
འཛིན་པའི་སྨོན་ལམ་སྟོབས་རྒྱས་པའི། །བློ་བཟང་རྒྱལ་བའི་བསྟན་པའི་གདུགས་
དཀར་པོ། ། ཚེ་རབས་ཀུན་ཏུ་བརྟན་པར་འཛིན་མཁས་པའི། །བསྟན་འཛིན་ཀུན་གྱི་

314 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། །
- - -' -- .. . . .... -，，=，= = -
གཙོ་བོར་གསོལ་བ་འདེབས། །རྒྱལ་བའི་དགོངས་ཟབ་རྟེན་འབྱུང་ཟབ་མོའི་དོན། ། ཡོད་
མེད་མཐའ་དང་བྲལ་བ་དབུ་མའི་ལམ། །ཀླུ་སྒྲུབ་ཆོས་ཀྱི་རྒྱལ་པོ་ཙོང་ཁ་པའི། །གཞུང་
ལུགས་འཁྲུལ་མེད་ཇི་བཞིན་གཟིགས་མཛད་པའི། །མཁས་གྲུབ་དམ་པའི་ཞབས་
ལ་གསོལ་བ་ x །དེ་ལྟར་ཤུགས་དྲག་དང་བས་རབ་དྲངས་ནས། །ཟོལ་མེད་སྙིང་གི་
དཀྱིལ་ནས་གསོལ་བཏབ་པས། ་ཡང་སྲིད་ཀུན་ཏུ་འབྲལ་མེད་རྗེས་བཟུང་ནས། །ཐམས་
ཅད་གཟིགས་པའི་གོ་འཕང་མྱུར་ཐོབ་ཤོག །ཅེས་པ་འདི་ནི་ཚ་བ་ཚོང་དཔོན་ཚེ་བརྟན་རྒན་གཞོན་
གཉིས་ཀྱིས་བསྐུལ་བའི་ངོར། ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་གུར་སྨོན་དབེན་གནས་སུ་སྦྱར་བའོ།
༈ རྗེ་དོན་ཡོད་མཁས་གྲུབ་ཀྱི་ཞབས་བརྟན་བཞུགས་སོ།།
༈ ན་མོ་གུ་རུ་མཉྫགྷོ་ཡ། དུས་གསུམ་ཕྱོགས་བཅུར་བཞུགས་པའི་བླ་མ་དང༌། ། ཡི་
དམ་ལྷ་ཚོགས་སྐྱབས་མཆོག་རིན་ཆེན་རྣམས། །རབ་དཀར་དང་བའི་ཡིད་ཀྱིས་སྤྱན་
དྲངས་ནས། །རྣམ་དག་སྨོན་པའི་དཔང་པོར་བཞུགས་སུ་གསོལ། །བློ་གྲོས་མཁྱེན་
པའི་དཀྱིལ་འཁོར་རབ་རྒྱས་ཤིང་། །མཁས་བཙུན་བཟང་པོའི་དགེ་བའི་བཤེས་ཁྱོད་
ཀྱིས། ། ཚེ་རབས་ཀུན་ཏུ་འབྲལ་མེད་རྗེས་འཛིན་ཕྱིར། །དད་པ་བརྟན་པོས་གསོལ་
འདེབས་འདི་ལྟར་བགྱི། །མདོ་སྔགས་གཞུང་ལ་མཁྱེན་པའི་སྤྱན་སྟོང་གསལ། །དཔག་
ཡས་འགྲོ་ལ་བརྩེ་བའི་ས་སྲུང་ཆིབས། །བདུད་བཞིའི་གཡུལ་ལས་རྒྱལ་བའི་རྡོ་རྗེ་
གསོར། །སྔོན་མེད་ལྷ་དབང་ཁྱོད་ལ་གསོལ་བ་འདེབས། །ལེགས་བཤད་འཆད་ལ་
ཟླ་བྲལ་དབྱིག་གི་གཉེན། །ཕས་རྒོལ་འཇོམས་ལ་ཕྱོགས་གླང་ཆོས་གྲགས་བཞིན།།
སྡེ བ་ལེགས་རྩོམ་ལ་དགེ་དབང་དཔའ་བོ་ལྟར། །མཁས་པའི་བྱ་བ་མཐར་ཕྱིན་ཁྱོད་
ལ་འདུད། །རིང་ནས་གོམས་པའི་བག་ཡོད་ཚུལ་ཁྲིམས་ཅན། །བྱིང་རྒོད་རྐྱེན་གྱིས་
མི་གཡོ་ཏིང་འཛིན་དང༌། །གཉིས་འཛིན་འཁྲུལ་བ་བཅོམ་པའི་ལྷག་མཐོང་འབྲེལ།།
བསླབ་གསུམ་མཐར་ཕྱིན་ཁྱོད་ལ་གསོལ་བ་ x །འཁོར་བའི་ངང་ཚུལ་རིག་པའི་ངེས་

རང་གང་མོས་ཀྱི་བླ་མ་ལ་གསོལ་འདེབས་ཀྱི་རིམ་པ།
 315
འབྱུང་དང༌། །དཔག་ཡས་འགྲོ་ལ་བརྩེ་བའི་བྱང་ཆུབ་སེམས། །གནས་ལུགས་ཇི་
བཞིན་རྟོགས་པའི་ཐུགས་མངའ་བ། །གཙོ་གསུམ་ལམ་བཟང་གཟིགས་ལ་གསོལ་
བ་ x །སྐྱེ་ཤི་བར་དོ་ཐ་མལ་ལྕགས་ཀྱི་ཁམས། །རིམ་གཉིས་གསེར་འགྱུར་རྫུ་འཕྲུལ་
རབ་བརྟེན་ནས། ། སྐུ་གསུམ་རིན་ཆེན་ཉིད་དུ་བསྒྱུར་མཁས་པའི། །རྡོ་རྗེ་འཛིན་
པའི་གཙོ་ལ་གསོལ་བ་འདེབས། །དེ་ལྟར་དང་བའི་ཡིད་ཀྱིས་གསོལ་བཏབ་པས། །སྐྱེ་
དགུའི་འཕྲལ་ཡུན་ཕན་བདེ་འབྱུང་བའི་གཞི། །ལུང་རྟོགས་བསྟན་པ་སྲིད་མཐར་འཕེལ་
བའི་ཕྱིར། །མྱ་ངན་མི་འདའ་རྟག་པར་བཞུགས་སུ་གསོལ། །དལ་འབྱོར་རྟེན་བཟང་
དོན་ལྡན་བྱེད་པ་ཡིས། །སྐལ་ལྡན་འགྲོ་ལ་བརྩེ་བས་རབ་གཟིགས་ནས། །ཡོད་
མེད་མཐའ་བྲལ་ལམ་བཟང་འདོམས་མཁས་པའི། །བཤེས་གཉེན་མཁས་གྲུབ་དབང་
པོར་ཞབས་བརྟན་ཤོག །མཆོག་གསུམ་རྒྱལ་བ་སྲས་བཅས་བྱིན་རླབས་དང་། །བསྟན་
སྲུང་རྒྱ་མཚོའི་ཚོགས་ཀྱི་འཕྲིན་ལས་ཆེ། །ཁྲིམས་ལྡན་འདུས་པའི་བདེན་ཚིག་སྨོན་
ལམ་མཐུས། །ཞབས་ཀྱི་པདྨོ་ནམ་ཡང་གཡོ་མེད་ཤོག །དེ་ཡི་མཐུ་ལས་ཡང་སྲིད་
ཀུན་ཏུ་བདག །ཐེག་མཆོག་བཤེས་གཉེན་ཁྱོད་དང་མི་འབྲལ་ཞིང་། །སྐུ་གསུང་
ཐུགས་ཀྱི་གསང་བའི་གནད་རྟོགས་པའི། །སྲས་ཀྱི་ཐུ་བོ་ཉིད་དུ་འགྱུར་བར་ཤོག །མདོར་
ན་མགོན་ཁྱོད་གང་དུ་འཚང་རྒྱ་བའི། །རྨད་བྱུང་ཞིང་དེར་ཐེག་མཆོག་རྟེན་བཟུང་སྟེ།།
གསུང་གི་བདུད་རྩི་ཐོག་མར་ལོངས་སྤྱད་ནས། །འགྲོ་ཀུན་དོན་དུ་བྱང་ཆུབ་མྱུར་ཐོབ་
ཤོག །ཅེས་གསོལ་འདེབས་དུས་གསུམ་ཕྱོགས་བཅུ་མ་འབྲིང་པོ་འདི་ཡང་ཆོས་སྨྲ་བའི་བཙུན་པ་དོན་ཡོད་
མཁས་གྲུབ་ཀྱིས་སྨྲས་པའོ།། །
༈ དགེ་ལྡན་ཐོས་བསམ་བྱང་རྩེ་གྲྭ་ཚང་གི་བླ་བརྒྱུད་
གསོལ་འདེ བས་བཞུགས་སོ།། །
༈ ན་མོ་གུ་རུ་བཛྲ་བྷི་ར་ཝ་ཡ། རྣམ་དག་འོད་གསལ་བདེ་བའི་རོ ལ་པ་ལས། །མཚན་

316 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
 《ཞ》
===ཆ ་-- ་
དཔེའི་དཔལ་གྱིས་རབ་མཛེས་རྡོ་རྗེའི་སྐུ། །ལྷན་སྐྱེས་བདེ་བ་ཆེན་པོའི་ཡེ་ཤེས་ཐུགས།།
ངོ་བོ་དབྱེར་མེད་ཟུང་དུ་འཇུག་པ་ཡི། །རྒྱལ་བ་ཡན་ལག་བདུན་ལྡན་ལ་ཕྱག་འཚལ།།
མགོན་དེའི་སྤྲུལ་པའི་ཟློས་གར་རབ་བསྒྱུར་བས། །སྟོང་གསུམ་མི་མཇེད་ཞིང་གི་
དཔལ་གྱུར་པ། །ཟས་གཙང་སྲས་ཞེས་སྙན་པའི་གྲགས་པས་ཁྱབ། ། ཟླ་མེད་སྟོན་
པ་དེ་ལ་བདག་ཕྱག་འཚལ། །གང་གི་མདོ་སྔགས་གཞུང་ལུགས་པདྨོའི་ཚལ། །བློ་
བཟང་མཁྱེན་པའི་འོད་སྟོང་འཕྲོས་པ་ཡིས། །ཕྱོགས་འདིར་ལེགས་པར་ཕྱེ་བའི་གྲགས་
པ་ཅན། །མཚུངས་མེད་བླ་མའི་ཞབས་ལ་ཕྱག་འཚལ་ལོ། །དེ་ཡི་ལེགས་བཤད་
པད་མཚོ་ལ་ཆགས་ཤིང་། །ངུར་སྨིག་སྤུ་སྡུག་གསེར་མདོག་ཅོད་པན་འཛིན། །ལེགས་
བཤད་མགྲིན་པའི་རྫ་རྔ་སྒྲོགས་པ་ཅན། །དགའ་ལྡན་བསྟན་འཛིན་རྣམས་ལ་ x །རྒྱལ་
བའི་གསུང་རབ་མཐར་ཐུག་སྙིང་པོའི་དོན། །སྐལ་ལྡན་འགྲོ་ལ་ཡོད་མེད་མཐའ་སྤངས་
པའི། །རྟེན་འབྱུང་ཟབ་མོའི་ལེགས་བཤད་སྒྲོག་མཁས་པ། །གྲུབ་པའི་དབང་ཕྱུག་
ཞབས་ལ་x །རྗེ་བཙུན་འཇམ་དཔལ་དབྱངས་ཀྱི་བདག་རྐྱེན་ལས། །མང་ཐོས་ཆོས་
ཀྱི་ཁང་བཟང་མཛེས་པའི་རྩེར། །འཆད་རྩོད་རྩོམ་པའི་རྒྱལ་མཚན་བསྒྲེང་མཁས་པ།།
དཔལ་ལྡན་བླ་མའི་ཞབས་ལ་x །གདུལ་བྱའི་སེམས་ཀྱི་ཐ་བ་འདུལ་དཀའ་བ། །བྱམས་
བརྩེའི་ཆུ་ཡིས་ལེགས་པར་བརླན་བྱས་ཏེ། །དགེ་བའི་ལོ་ཏོག་བཀྲ་ཤིས་སྤེལ་མཛད་
པའི། །རྣམ་འདྲེན་དམ་པའི་ཞབས་ལ་ x །ངེས་འབྱུང་རྣམ་དག་ཚུལ་ཁྲིམས་རྒྱ་
མཚོའི་འཇིངས། །ལུང་རྟོགས་ཆོས་ཀྱི་བང་རིམ་མངོན་མཐོ་བ། །མཁས་མང་གསེར་
རིའི་དབུས་ན་ལྷུན་ཆགས་པ། །རྗེ་བཙུན་ལྷུན་པོའི་དབང་པོར་གསོལ་བ་འདེབས།།
འགྲོ་ལ་རྗེས་བརྩེ་བསྟན་པ་དར་རྒྱས་དང༌། །ལུང་རིག་སྨྲ་བ་ངག་དབང་བསྟན་འཛིན་
དཔལ། །བྱང་ཆུབ་ཐུགས་མངའ་དགེ་འདུན་དོན་གྲུབ་ཞབས། །མཚུངས་མེད་བླ་
མ་གསུམ་ལ་ x ། སྣང་ཤས་ཀུན་སྤངས་ངག་དབང་རྒྱལ་མཚན་དང་། །ཀུན་མཁྱེན་

རང་གང་མོས་ཀྱི་བླ་མ་ལ་གསོལ་འདེབས་ཀྱི་རིམ་པ། 317
གཉིས་པ་ངག་དབང་ཕུན་ཚོགས་རྗེ། །མཁྱེན་བརྩེ་ནུས་མངའ་བློ་བཟང་དགེ་ལེགས་
མཚན། །རྣམ་འདྲེན་དམ་པ་གསུམ་ལ་ x །ལྷག་བསམ་བཟང་པོ་བློ་བཟང་དོན་
གྲུབ་ཞབས། ། ལེགས་ལམ་སྟོན་མཛད་ངག་དབང་རབ་མཛེས་རྗེ། །གཞུང་བརྒྱ་སྨྲ་
བ་དགེ་འདུན་གྲགས་པ་འབར། ། སྨྲ་བའི་དབང་ཕྱུག་གསུམ་ལ་ x །བག་ཡོད་བཙུན་
པའི་ངང་ཚུལ་བྱམས་པ་དཔལ། །བརྩོན་འགྲུས་ཆེ་ལྡན་བློ་བཟང་ཤེས་རབ་དང་། །དགེ་
ལ་འདུན་པ་ངག་དབང་ལྷུན་གྲུབ་མཚན། །མཚུངས་མེད་ཡོངས་འཛིན་གསུམ་ལ་
x །སྔོན་ཚེ་སྨོན་ལམ་ལུས་སྟོབས་རབ་རྒྱས་པ། །ད་ལྟ་བློ་བཟང་བསྟན་པའི་དཔལ་
གྱུར་ནས། །འཕྲིལ་ལས་བཟང་པོས་གདུལ་བྱ་སྐྱོང་མཁས་པའི། །དཔལ་ལྡན་བླ་
མའི་ཞབས་ལ་གསོལ་བ་འདེབས། །འཇིག་རྟེན་འཇིག་རྟེན་འདས་པའི་ལེགས་ཚོགས་
ཀྱི༑ ༑ རྩ་བ་དངོས་བརྒྱུད་བླ་མའི་ཚོགས་རྣམས་ལ། ། རྩེ་གཅིག་གདུང་བའི་ཡིད་
ཀྱིས་གསོལ་བཏབ་པས། །ཡིད་ལ་རེ་བའི་འབྲས་བུ་མཆིས་པར་མཛོད། །མཁྱེན་
བརྩེ་ནུས་མངའ་སྟོན་པ་རྫོགས་སངས་རྒྱས། །འགོག་ལམ་རང་བཞིན་སྐྱོབ་པ་དམ་
པའི་ཆོས། །རིག་གྲོལ་ཡོན་ཏན་བརྒྱད་ལྡན་འཕགས་ཚོགས་སོགས། །བསླུ་མེད་
དཀོན་མཆོག་གསུམ་གྱི་བྱིན་རླབས་དང་། །ཕྱག་དྲུག་ཆོས་རྒྱལ་འདོད་ཁམས་དབང་
མོ་སོགས། །སྔོན་ཚེ་སྟོན་པས་བཀའ་བསྒོས་གཉེར་གཏད་པའི། །དམ་ལྡན་སྲུང་
མའི་ཚོགས་ཀྱི་འཕྲིན་ལས་ཀྱིས། །བདེན་ཚིག་སྨོན་ལམ་འདི་དག་འགྲུབ་པར་མཛོད།།
རིག་པའི་སྒོ་འབྱེད་བསྡུས་གྲྭ་ལ་སྦྱངས་པས། །ཆོས་ཀྱི་འགྲོ་བ་འབྱེད་པའི་རིག་
པའི་སྒོ། །བརྒྱ་ཕྲག་ཕྱེ་སྟེ་མྱུར་དང་ཟབ་པ་ཡི། །ཡང་དག་རིག་པའི་འཕྲུལ་ལ་
སྐྱོན་པར་ཤོག །ཤེར་ཕྱིན་མདོ་ཡི་ཤུགས་བསྟན་སྦས་པའི་དོན། །མི་ཕམ་མགོན་
པོའི་གཞུང་དང་རྗེས་འབྲང་གིས། །ལེགས་པར་བཀྲལ་བའི་ཚུལ་ལ་སྦྱངས་པས་ན།།
ཐེག་ཆེན་ལམ་གྱི་ངོ་བོ་གོ་རིམ་ལ། །འཁྲུལ་མེད་ངེས་པ་རྙེ ད་ནས་བརྩོན་པར་ཤོག།

3i8 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ
《ཞ
==，， = ཁ''== ， --
- -'
-རྨ 
ཤེར་ཕྱིན་མདོ་ཡི་དངོས་བསྟན་ཟབ་མོའི་དོན། ། ཀླུ་སྒྲུབ་ཡབ་སྲས་རྗེས་འབྲང་དང་
བཅས་པའི། །གཞུང་ལ་ཚུལ་བཞིན་སྦྱངས་པས་བདག་མེད་དོན། །ཚད་མའི་ལམ་
ནས་ངེས་པ་འདྲེན་ནུས་ཤོག །འདུལ་བའི་མདོ་ཡི་བརྗོད་བྱ་ཚུལ་ཁྲིམས་ཀྱི། །བསླབ་
པ་ནོད་སོགས་བསྟན་པའི་རྩ་བ་ལ། ། ལེགས་པར་ཤེས་ནས་ཉམས་ལེན་སྙིང་པོ་རུ།།
བརྩོན་པ་དྲག་པོས་སློབ་པ་ཉིད་གྱུར་ཅིག །མངོན་པའི་མདོ་ཡི་དགོངས་པ་ཇི་བཞིན་
དུ༑ ༑དབྱིག་གཉེན་སོགས་ཀྱི་གཞུང་ལ་ལེགས་བརྟེན་ནས། །གཞི་ལྔས་བསྡུས་
པའི་རང་དང་སྤྱིའི་མཚན་ཉིད། །ཤེས་ཏེ་ཀུན་སྦྱངས་གནས་ལ་མ་རྨོངས་ཤོག །མདོ་
སྔགས་གཞུང་གི་དགོངས་པ་ཕྲ་བའི་གནད། །གསལ་བར་སྟོན་པ་ཕྱོགས་གླང་ཆོས་
གྲོགས་ཀྱི། །གཞུང་ལ་སྦྱངས་པས་མངོན་སུམ་རྗེས་དཔག་དང༌། །གཏན་ཚིགས་
ཐལ་འགྱུར་གནད་རྣམས་གསལ་བར་ཤོག །དེ་ལྟར་གོང་དུ་སྨོས་པའི་གཞུང་རྣམས་
སོགས། ། ལེགས་བཤད་ཆུ་བོ་དཔག་མེད་འདུ་བའི་གནད། །བྱང་ཆུབ་ལམ་གྱི་རིམ་
པའི་གདམས་པ་ལ། །སྙིང་ནས་སྒྲུབ་པ་སྙིང་པོར་བྱེད་པར་ཤོག །དེ་ལྟར་ཐུན་མོང་
ལམ་གྱིས་རྒྱུད་སྦྱངས་ནས། །མཚན་ལྡན་བླ་མའི་དྲུང་དེར་དབང་ནོད་ཅིང་། །རྣམ་
དག་དམ་ཚིག་སྡོམ་ལ་ལེགས་གནས་ནས། །རིམ་གཉིས་ལམ་གྱི་སྐུ་གསུམ་མྱུར་
ཐོབ་ཤོག །དགའ་ལྡན་རྣམ་པར་རྒྱལ་བའི་འདུས་སྡེ་སོགས། །ཀུན་ཀྱང་ཐུགས་མཐུན་
ཁྲིམས་གཙང་རང་གཞན་གྱི། །དོན་དུ་བཤད་སྒྲུབ་བསྟན་པའི་ཁུར་ཁྱེར་ནས། །མཁས་
པའི་བྱ་བ་རྣམས་ལ་བརྩོན་པར་ཤོག ། བདག་ཀྱང་དེང་ནས་ཡང་སྲིད་ཐམས་ཅད་དུ།།
རྒྱལ་བ་སྲས་བཅས་ཇི་སྙེད་མཆིས་པ་ཡིས། །མཛད་པ་སྨོན་ལམ་མ་ལུས་བསྒྲུབ་པ་
ལ༑ ༑འཇམ་མགོན་ཙོང་ཁ་པ་དང་མཚུངས་པར་ཤོག །མདོར་ན་ཕན་བདེའི་འབྱུང་
གནས་རྒྱལ་བསྟན་ལ། །ཐོས་བསམ་སྒོམ་པས་རང་རྒྱུད་ལེགས་བཏུལ་ནས། །འཆད་
རྩོད་རྩོམ་པས་གཞན་རྒྱུད་འདུལ་བྱེད་པའི། །བསྟན་འཛིན་སྐྱེས་བུས་ས་སྟེང་ཁྱབ་
བ

རང་གང་མོས་ཀྱི་བླ་མ་ལ་གསོལ་འདེབས་ཀྱི་རིམ་པ། 
319
-，。 -- - .
= = ==4- --- ...- - - - - -- -，
པར་ཤོག ། ཁྱད་པར་དགའ་ལྡན་ཐོས་བསམ་གླིང་མཆོག་གི །དགེ་འདུན་སྡེ་རྣམས་
དམ་ཆོས་སྒྲུབ་པ་ལ། །ཉེར་འཚེའི་འགལ་རྐྱེན་མ་ལུས་ཀུན་ཞི་ཞིང་། །ལེགས་
ཚོགས་མཐུན་རྐྱེན་རྩོལ་མེད་འགྲུབ་པར་ཤོག །ཅེས་པ་འདི་ནི་གཞན་གྱིས་བསྐུལ་བ་པོ་མེད་
ཀྱང་། བཤེས་གཉེན་བསྟེན་ཚུལ་འདི་ཕྱིའི་ལེགས་ཚོགས་ཐམས་ཅད་ཀྱི་རྩ་བར་མཐོང་ནས་ཆོས་སྨྲ་བའི་བཙུན་
པ་དོན་ཡོད་མཁས་གྲུབ་ཀྱིས་གུར་སྨོན་རི་ཁྲོད་དུ་སྦྱར་བའོ ། ། མངྒ་ལཾ།།

320 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
མཝ-
= ==++ཟ - ---- - -- - - - --- -- བཟ， - -，
། །གྲུབ་རྒྱལ་ལུགས་ཀྱི་ཚེ་དཔག་མེད་ལྷ་གཅིག་བུམ་གཅིག་ལ་
བརྟེན་པའི་བླ་མ་སྐྱེས་བུ་དམ་པ་ལ་ཞབས་བརྟན་འབུལ་བའི་
རིམ་པ་ཁྲིགས་ཆགས་སུ་བཀོད་པ་འཆི་མེད་འདོད་འཇོ་
ཞེས་བྱ་བ་བཞུགས་སོ།།
༄༅། ། བླ་མ་དང་མགོན་པོ་ཚེ་དཔག་མེད་པ་ལ་ཕྱག་འཚལ་ལོ། །འདིར་མ་གཅིག་
གྲུབ་པའི་རྒྱལ་མོའི་ལུགས་ཀྱི་ཚེ་དཔག་མེད་ལྷ་གཅིག་བུམ་གཅིག་གི་བདག་མདུན་ཉམས་སུ་ལེན་པའི་རིམ་
པ་ལ། སྦྱོར་དངོས་རྗེས་གསུམ་ལས། དང་པོ་གནས་ཡིད་དུ་འོང་བར་ཚེ་དཔག་མེད་ཀྱི་བྲིས་སྐུ་སོགས་ཀྱི་
དྲུང་དུ། མཎྜལ་པདྨ་འདབ་མ་བཞི་པའི་དབུས་སུ། ཚེ་བུམ་རྒྱན་ལྡན་ཚེ་ཆང་ཚེ་རིལ། ཁྲུས་བུམ་བཅུད་
ལྡན། འབྲང་རྒྱས་རྒྱན་ལྡན་རྣམས་ཕྱག་ལེན་ལྟར་བཤམས། སྟེ གས་གཞན་མ་གང་ཡང་རུང་བར། སྐུ་
གསུང་ཐུགས་ཡོན་ཏན་འཕྲིན་ལས་ཀྱི་རྟེན། རྒྱལ་སྲིད་སྣ་བདུན། བཀྲ་ཤིས་རྫས་བརྒྱད་སོགས་ཚེ་མདའ་
དང་བཅས་ཕྱག་ལེན་ལྟར་བཤམས། གཞན་ཡང་འབུལ་གཏོར་གསུམ། ཆུ་གཉིས་སྔོན་དུ་འགྲོ་བའི་བདག་
མདུན་སོགས་ཀྱི་མཆོད་པ་རྣམས་རྒྱས་པར་བཤམས། རང་གི་མདུན་དུ་རྡོ་དྲིལ་མེ་ཏོག་རྣམས་སྟ་གོན་བྱ། དངོས་
གཞི་ལ་བདག་མདུན་གཉིས་ལ། དང་པོ་སྐྱབས་སེམས་སྔོན་དུ་བཏང་ནང་མཆོད་སོགས་བྱིན་གྱིས་བརླབས་
ཏེཏེ༑ རང་ཉིད་སྐད་ཅིག་གིས་ཚེ་དཔག་ཏུ་མེད་པར་གསལ་བའི་སྙིང་ཁར་ཟླ་བ་ལ་གནས་
པའི་ཧཱི དམར་པོ་ལས་འོད་ཟེར་འཕྲོས་པས། རང་བཞིན་གྱི་གནས་ནས་བླ་མ་དང་
གཉིས་སུ་མེད་པའི་ཚེ་དཔག་མེད་ལ་སངས་རྒྱས་དང་བྱང་སེམས་ཀྱི་ཚོགས་ཀྱིས་བསྐོར་
བ་མདུན་གྱི་ནམ་མཁར་སྤྱན་དྲངས། འོད་ཟེར་རང་གི་སྙིང་གར་ཐིམ། གང་གི་དྲིན་
གྱི་བདེ་ཆེན་ཉིད། །ཞེས་པས་བླ་མ་དང་། འཇིག་རྟེན་འདྲེན་པའི་གཙོ་བོ་ཚེ་དཔག་མེད།།

《ཟ》 ཚེ་དཔག་མེད་ལྷ་གཅིག་བུམ་གཅིག་ལ་བརྟེན་པའི་ཞབས་བརྟན། 321
ཞེས་པས་ཡི་དམ་སོགས་ལ་ཕྱག་བྱ། །ༀ་གུ་རུ་ཨ་པཱ་རི་མི་ཏ་ཨ་ཡུར་ཛྙཱ་ན་ས་པ་རི་ཝཱ་ར་
ཨནྡྷཾ་ནས་ཤཔྟའི་བར་པྲ་ཏཱིཙྪ་ཡེ་སྭཱཧཱ། ཞེས་བརྗོད། དཀོན་མཆོག་གསུམ་ལ་བདག་
སྐྱབས་འཆི། །ཞེས་སོགས་ཤློ་ཀ་གཅིག་གིས་སྐྱབས་འགྲོ་དང༌། སེམས་ཅན་ཐམས་ཅད་བདེ་
བ་དང་ལྡན་པར་གྱུར་ཅིག །ཞེས་སོགས་ཤོ་ཀ་གཅིག་གིས་ཚད་མེད་བཞི་བསྒོམ་ཞིང་།
བཛྲ་མུས་ཚོགས་ཞིང་རྣམས་རང་གནས་སུ་གཤེགས་སུ་གསོལ། །བདག་བསྐྱེད་དངོས་ནི། ཨོཾ་སྭ་བྷ་
ཝ་ཤུདྡྷཱ་སརྦ་དྷ་རྨ་སྭ་བྷ་ཝ་ཤུདྡོ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་པཾ་
ལས་པདྨ་དང་ཨ་ལས་ཟླ་བའི་དཀྱིལ་འཁོར་གྱི་སྟེང་དུ་ཧི དམར་པོ་དེ་ལས་འོད་ཟེར་
འཕྲོས། འཕགས་པ་མཆོད་སེམས་ཅན་གྱི་དོན་བྱས་ཚུར་འདུས་ཧིལ་ཐིམ་དེ་ཡོངས་
སུ་གྱུར་པ་ལས་རང་ཉིད་མགོན་པོ་ཚེ་དང་ཡེ་ཤེས་དཔག་ཏུ་མེད་པ་སྐུ་མདོག་པདྨ་རཱ་
གའི་ལྷུན་པོ་ལ་ཉི་མ་ཤར་བ་ལྟར་དམར་བ། ཞི་བ་ཞལ་གཅིག་ཕྱག་གཉིས་མཉམ་
གཞག་གི་སྟེང་ན་གསེར་གྱི་བུམ་པ་འཆི་མེད་ཀྱི་བདུད་རྩིས་གང་བ་དཔག་བསམ་གྱི་
ཤིང་གིས་ཁ་བརྒྱན་པ་རིན་པོ་ཆེའི་རྒྱན་དང་དར་གྱི་ན་བཟས་ཀླུབས་པ་ཞབས་རྡོ་རྗེའི་
སྐྱིལ་མོ་ཀྲུང་གིས་བཞུགས་པ་མཚན་དཔེས་སྤྲས་ཤིང་འོད་དང་འོད་ཟེར་གྱི་ཚོགས་དཔག་
ཏུ་མེད་པར་འཕྲོ་བའི་དཔྲལ་བར་ཨོཾ། མགྲིན་པར་ཨཱཿ ཐུགས་ཀར་ཧཱུྃ། དེ་ལས་
འོད་ཟེར་འཕྲོས་པས་རང་བཞིན་གྱིས་གནས་ནས་བསྒོམས་པ་དང་འདྲ་བའི་ཡེ་ཤེས་
པ་ཨོཾ་བཛྲ་ས་མཱ་ཛཱས་སྤྱན་དྲངས། ཛཿཧཱུྃ་བཾ་ཧོ་གཉིས་སུ་མེད་པར་གྱུར། སླར་
ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་པས། དབང་གི་ལྷ་རིགས་ལྔ་འཁོར་དང་
བཅས་པ་ཨོཾ་བཛྲ་ས་མཱ་ཛཿ དེ་བཞིན་གཤེགས་པ་ཐམས་ཅད་ཀྱིས་བདག་ལ་མངོན་
པར་དབང་བསྐུར་བ་སྩལ་དུ་གསོལ། །ཞེས་གསོལ་བ་བཏབ་པས། དེ་རྣམས་ཀྱིས་
རིན་པོ་ཆེའི་བུམ་པ་ཡེ་ཤེས་ཀྱི་བདུད་རྩིས་གང་བ་ཐོགས་ཏེ། ཨོཾ་སརྦ་ཏ་ཐཱ་ག་ཏ་ཨ་
བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུཾ་ཞེས་གསུང་ཞིང་དབང་བསྐུར་སྐུ་གང་དྲི་མ་དག་ཆུའི་ལྷག་

32 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
 པ 《ཟ )
-- - -、 ---+་་--- -- -
མ་ཡར་ལུད་པ་ལས་འོད་དཔག་མེད་སྤྲུལ་སྐུའི་རྣམ་པ་ཅན་གྱིས་དབུ་བརྒྱན་པར་གྱུར།
དེ་ནས། ཨོཾ་བྷ་ག་ཝན་ཨ་པཱ་རི་མི་ཏ་ཨ་ཡུར་ཛྙཱ་ན་ས་པ་རི་ཝཱ་ར་ཨཧཱུྃ་པྲ་ཏི་ཙྪ་ཡེ་
སྭཱཧཱ། དེ་བཞིན་དུ། པ་ཏྱཾ་ ནས་ ཤབྷའི་ བར་བརྗོད དྲི་མེད་གཞོམ་གཞིག་བྲལ་བ་
ཆོས་སྐུའི་ངང་ཉིད་ལས། །ཐུགས་རྗེ་ཆེན་པོས་འགྲོ་ལ་རྗེས་སུ་ཆགས་པའི་ཚུལ།།
པདྨ་རཱ་གའི་མདངས་ལྡན་དྲི་མེད་འོད་འབར་བ། །སྐྱོབ་པ་མཚུངས་མེད་ཚེ་དཔག་
མེད་ལ་ཕྱག་འཚལ་ལོ། །ཞེས་བསྟོད་ལ། རང་གི་སྙིང་གར་ཟླ་བའི་དཀྱིལ་འཁོར་གྱི་
སྟེང་དུ་ཧཱི༔དམར་པོ་རིང་ཆ་ཚེག་དྲག་དང་བཅས་པའི་མཐར། ཨོཾ་ན་མོ་ སོགས་ གཡས་
སྐོར་དུ་གཟུངས་རིང་དང་། དེའི་ནང་མ་ཨ་མ་ར་ཎི་གཡས་སུ་བསྐོར་བ་ལས། འོད་
ཟེར་འཕྲོས་པས་རང་གི་ལུས་གང་ནད་གདོན་སྡིག་སྒྲིབ་ཚེའི་བར་ཆད་རྣམས་སྦྱངས་
འོད་ཟེར་དེས་འཇིག་རྟེན་གྱི་ཁམས་ཐམས་ཅད་ཁྱབ་པས། སེམས་ཅན་རྣམས་ཀྱི་བསོད་
ནམས་བསྐྱེད། སངས་རྒྱས་དང་བྱང་སེམས་ཐམས་ཅད་ཀྱི་ཐུགས་ཀ་ནས་ཚེའི་བདུད་
རྩི་དཔག་ཏུ་མེད་པ་སྤྱན་དྲངས། བླ་མའི་དབུ་གཙུག་ནས་བླ་མའི་སྐུ་ལུས་དང་རང་
གི་ལུས་ཀྱི་ནང་ཐམས་ཅད་བདུད་རྩིས་གང་འཆི་མེད་ཚེའི་དངོས་གྲུབ་ཐོབ་པར་བསམ་
རྒྱས་པར་ན་འོག་གི་ཐུགས་རྗེ་བསྐུལ་བའི་ཚིག་བཅད་འདིར་ལེན་པ། གཟུངས་རིང་དང་ཨོ་ཨ་མ་
ར་ཎི་ཛཱི་ཝན་ཏི་ཡེ་སྭཱཧཱ། ཞེས་པའི་སྔགས་གཉིས་ཅི་ནུས་བཟློས་ལ། ཡིག་བརྒྱ་དང་། སླར་ཡང་
མཆོད་བསྟོད་གོང་བཞིན་དང༌། བཅོམ་ལྡན་འདས་བདག་གི་དུས་མ་ཡིན་པར་འཆི་བའི་འཇིགས་
པ་བསལ་དུ་གསོལ། འཆི་མེད་ཚེའི་དངོས་གྲུབ་ཐོབ་པར་བྱིན་གྱིས་བརླབ་ཏུ་གསོལ།
ཞེས་གསོལ་བ་བཏབ། གཉིས་པ་མདུན་བསྐྱེད་སྒྲུབ་ཚུལ་ནི། མཆོད་གཏོར་སོགས་ཐམས་ཅད་བྱིན་གྱིས་
བརླབས། ལས་བུམ་མདོར་བསྡུས་སྒྲུབ། མདུན་བསྐྱེད་ཀྱི་ཚེ་བུམ་ཚེ་ཆང་ཚེ་ཟན་ཁྲུས་བུམ་སོགས་ལ་དམིགས་
ཏེ། ཨོཾ་བཛྲ་ཨམྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ། ཨོཾ་སྭ་བྷཱ་ཝ་ཤུདྡྷ་སརྦ་དྷ་རྨ་སྭ་བྷཱ་
ཝ་ཤུདྡྷོ ཉ་ཧཾ། སྟོང་པ་ཉིད་དུ་གྱུར། སྟོང་པའི་ངང་ལས་བུམ་པ་གཉིས་ཕྱི་བུམ་པ་

《ཟ》 ཚེ་དཔག་མེད་ལྷ་གཅིག་བུམ་གཅིག་ལ་བརྟེན་པའི་ཞབས་བརྟན། _ - 323
ལ་ནང་གཞལ་ཡས་ཁང་མཚན་ཉིད་ཚང་བའི་དབུས་དང༌། ཚེ་ཆང་ཚེ་ཟན་རྣམས་
ཀྱི་གནས་སུ་པཾ་ལས་པདྨ་དང་ཨ་ལས་ཟླ་བའི་དཀྱིལ་འཁོར་རེ་རེ། དེ་རྣམས་ཀྱི་སྟེང་
དུ་ཧི༔དམར་པོ་རིང་ཆ་ཚེག་དྲག་དང་བཅས་པ་རེ་རེ། དེ་རྣམས་ལས་འོད་ཟེར་འཕྲོས་
པས་འཕགས་པ་མཆོད། སེམས་ཅན་གྱི་དོན་བྱས་ཚུར་འདུས་ཧི༔རྣམས་ལ་ཐིམ། དེ་
རྣམས་ཡོངས་སུ་གྱུར་པ་ལས། བཅོམ་ལྡན་འདས་མགོན་པོ་ཚེ་དང་ཡེ་ཤེས་དཔག་
ཏུ་མེད་པ་སྐུ་མདོག་པདྨ་རཱ་གའི་ལྷུན་པོ་ལ་ཉི་མ་ཤར་བ་ལྟར་དམར་བ་ཞི་བ་ཞལ་གཅིག་
ཕྱག་གཉིས་མཉམ་གཞག་གི་སྟེང་ན་གསེར་གྱི་བུམ་པ་འཆི་མེད་ཀྱི་བདུད་རྩིས་གང་
བ་དཔག་བསམ་ཤིང་གིས་ཁ་བརྒྱན་པ་རིན་པོ་ཆེའི་རྒྱན་དང་དར་གྱི་ན་བཟས་ཀླུབས་
པ༑ ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། མཚན་དཔེས་སྤྲས་ཤིང་འོད་
དང་འོད་ཟེར་གྱི་ཚོགས་དཔག་ཏུ་མེད་པ་འཕྲོས་པའི་སྟེང་དུ་བླ་མ་མཐའ་སྐོར་དུ་རྡོ་
རྗེ་ཚེ་དཔག་མེད་སོགས་ཚེ་དཔག་མེད་ཀྱི་ལྷ་ཚོགས་ཡི་དམ་སངས་རྒྱས་བྱང་སེམས་
དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་ཀྱིས་བསྐོར་བའི་དཔྲལ་བར་ཨོཾ་དཀར་
པོ༔ མགྲིན་པར་ཨཱདམར་པོ། ཐུགས་དཀར་ཧཱུཾ་སྔོན་པོ། དེ་ལས་འོད་ཟེར་འཕྲོས་
པས་རང་བཞིན་གྱི་གནས་ནས་བསྒོམས་པ་དང་འདྲ་བའི་ཡེ་ཤེས་པ་ཨོཾ་བཛྲ་ས་མཱ་ཛས་
སྤྱན་དྲངས། ཛཧཱུྃ་བཾ་ཧོ་གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུྃ་ལས་
འོད་ཟེར་འཕྲོས་པསཾ། དབང་གི་ལྷ་རིགས་ལྔ་འཁོར་དང་བཅས་པ་ཨོཾ་བཛྲ་ས་མཱ་ཛདེ་
བཞིན་གཤེགས་པ་ཐམས་ཅད་ཀྱིས་འདི་རྣམས་ལ་མངོན་པར་དབང་བསྐུར་དུ་གསོལ།
ཞེས་གསོལ་བ་བཏབ་པས། དེ་རྣམས་ཀྱིས་རིན་པོ་ཆེའི་བུམ་པ་ཡེ་ཤེས་ཀྱི་བདུད་རྩིས་
གང་བ་ཐོགས་ཏེ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཧཱུྃ། ཞེས་གསུང་
ཞིང་དབང་བསྐུར་བས་སྐུ་གང་དྲི་མ་དག་ཆུའི་ལྷག་མ་ཡར་ལུད་པ་ལས་འོད་དཔག་
མེད་སྤྲུལ་སྐུའི་རྣམ་པ་ཅན་རྣམས་ཀྱིས་དབུ་བརྒྱན་པར་གྱུར། དེ་ནས་མཆོད་པ་རྣམས། འཇིག་

324. རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
- - --- -- - - • ཆ==ས--- ----- == སྐ-- ---- •
རྟེན་ཁམས་ནི་དཔག་མེད་ན། ཞེས་སོགས་སམ་ཡང་ན། ཨོཾ་བྷ་ག་ཝ་ན་ཨ་པཱ་རི་མི་ཏ་
ཨ་ཡུར་ཛྙཱ་ན་ས་པཱ་རི་ཝ་ར་ཨཧཱུྃ་པྲ་ཏིཙྪ་ཡེ་སྭཱཧཱ། དེ་བཞིན་དུ་ ཤལྟའི་ བར་དུ།
དྲི་མེད་གཞོམ་གཞིག་བྲལ་བ་ ཞེས་སོགས་ཀྱི་གོང་གི་བློ་ཀ་གཅིག་འདིར་བརྗོད། མདུན་བསྐྱེད་
ཚེ་དཔག་མེད་རྣམས་ཀྱི་ཐུགས་ཀར་ཟླ་བའི་སྟེང་དུ་ཧི༔དམར་པོའི་མཐར། སྙིང་པོ་
རྩ་སྔགས་གཡས་སྐོར་དུ་འཁོད་པ་ལས་འོད་ཟེར་འཕྲོས་པས། རང་གཞན་གྱི་ཚེ་བསོད་
དབང་ཐང་གདོན་བགེགས་ཀྱིས་ཁྱེར་བ་དང་། རང་བཞིན་གྱིས་ཡལ་བ་ཉམས་པ་སོགས་
དང་འབྱུང་བ་ས་ཆུ་མེ་རླུང་གི་རོ་བཅུད་དང་ནུས་མཐུ་རྣམས་དང་། སེམས་ཅན་ཐམས་
ཅད་ཀྱི་ཚེ་དང་བསོད་ནམས་ཐམས་ཅད་དང་སངས་རྒྱས་དང་བྱང་ཆུབ་སེམས་དཔའ་ཐམས་
ཅད་ཀྱི་བྱིན་རླབས་ཐམས་ཅད་འཆི་མེད་ཚེའི་བདུད་རྩི་འོད་ཟེར་ལ་སོགས་པའི་རྣམ་པར་
སྤྱན་དྲངས། མདུན་བསྐྱེད་ཀྱི་ཚེ་དཔག་མེད་རྣམས་ཀྱི་ཕྱག་གི་བུམ་པའི་ནང་དུ་བྱོན།
ཚེའི་བདུད་རྩིར་གྱུར་ནས་བུམ་པ་ཁེངས་པར་གྱུར། འོག་གི་ཐུགས་དམ་བསྐུལ་བའི་ཚིགས་
བཅད་རྣམས་ཀྱང་འདིར་ལེན། སྙིང་པོ་དང་། རྩ་སྔགས་གང་མང་བཟླ། ཡིག་བརྒྱ་དང་། མཆོད་བསྟོད་
མདོར་བསྡུས་བྱས། དེ་ནས་གཏོར་མ་བྱིན་གྱིས་བརླབས་ལ། བཅོམ་ལྡན་འདས་ཚེ་དཔག་མེད་
ཀྱི་ལྗགས་རྡོ་རྗེའི་འོད་ཟེར་གྱི་སྦུ་གུ་ཅན་གྱིས་གཏོར་མ་དྲངས་ཏེ་གསོལ་བར་གྱུར།
ཨོཾ་ཨ་མྲྀ་ཏ་བྷ་ཝ་ཧི༔ ཨོཾ་ཨ་ཀཱ་རོ་མུ་ཁཾ་སརྦ་དྷ་རྨ་ཎཾ་ཨདྱ་ནུ་དྲན་ན་ཏཱ་ད་ཏ་ཨོཾ་
ཨཱཧཱུྃ་ཕཊ་སྭཱཧཱ། ཕྱི་ནང་གི་མཆོད་པས་མཆོད། འཁོར་བའི་སེམས་ཅན་མ་ལུས་
པས། །ཁྱེད་ཀྱི་མཚན་ཙམ་འཛིན་པ་ལ། ། ཚེ་དང་ཡེ་ཤེས་མཆོག་སྩོལ་བའི། །ཚེ་
དཔག་མེད་ལ་ཕྱག་འཚལ་བསྟོད། བཅོམ་ལྡན་འདས་ཚེ་དཔག་མེད་ཀྱིས་དཔལ་ལྡན་
བླ་མ་དམ་པའི་སྐུ་ཚེའི་བར་ཆད་ཞི་ཞིང་། བསྐལ་པར་འཚོ་ཞིང་བཞུགས་པར་བྱིན་
གྱིས་བརླབ་ཏུ་གསོལ། བདག་དང་སེམས་ཅན་ཐམས་ཅད་ལ་མཆོག་དང་ཐུན་མོང་
གི་དངོས་གྲུབ་སྩལ་དུ་གསོལ། ཞེས་གསོལ་བ་བཏབ། མཁའ་འགྲོ་སྤྱི་གཏོར་ནི་

《ཟ》 ཚེ་དཔག་མེད་ལྷ་གཅིག་བུམ་གཅིག་ལ་བརྟེན་པའི་ཞབས་བརྟན། 325
-- - - - ， - - -+----， - - - -- - - ཟ- - ་
ཕོ་ཛ་ཨ་ར་ལི་ཛཧཱུྃ་བཾ་ཧོ༔ བཛྲ་ཌཱ་ཀི་ཎི་ས་མ་ཡ་སྭཱ ་ཏྲི་ཤྱ་ཧོ་ཨ་ཀཱ་རོ་ ལན་གསུམ།
ཨོཾ་ཨགྷཾ་པྲ་ཏི་ཙྪ་ཡེ་སྭཱཧཱ། ཞེས་པ་ནས། ཤབྟའི་བར་གྱིས་མཆོད། སངས་རྒྱས་མཁའ་
འགྲོ། རྡོ་རྗེ་ ༤ རིན་ཆེན་ x པདྨ་༤ ལས་ཀྱི་* སྣ་ཚོགས་ x རྣམས་དང་།
སྔགས་ལས་སྐྱེས་པ། ཞིང་ལས་ ལྷན་ཅིག་ ༩ ཡུལ་ཉི་ཤུ་རྩ་བཞི། གནས་
t
སུམ་ཅུ་སོ་གཉིས་ན་བཞུགས་པའི་སྤྲུལ་པའི་སྐུ་བསམ་གྱིས་མི་ཁྱབ་པ། འགྲོ་བ་སེམས་
ཅན་གྱི་དོན་དུ་བཞུགས་པ་རྣམས་ཀྱི་ཞལ་དུ་ཨོཾ་ཨཱ༔ཧཱུྃ ། སངས་རྒྱས་ཀྱི་བསྟན་པ་དར་
བ༑ སེམས་ཅན་ལ་བདེ་སྐྱིད་འབྱུང་བ། ཁྱད་པར་དུ་དཔལ་ལྡན་བླ་མ་དམ་པའི་སྐུ་
ཚེའི་བར་ཆད་ཞི་ཞིང་། བསྐལ་བརྒྱར་འཚོ་ཞིང་བཞུགས་པ་དང༌། བདག་ཅག་རྣམས་
ཀྱི་བསམ་དོན་ཡིད་བཞིན་དུ་འགྲུབ་པའི་འཕྲིན་ལས་མཛད་དུ་གསོལ། ། ཨོཾ་བཛྲ་མུ།
མགྲོན་རྣམས་རང་གནས་སུ་གཤེགས་པར་གྱུར། གསུམ་པ་གཞི་བདག་གཏོར་མ་ནི། རང་
གི་ཐུགས་ཀའི་ཧཱུྃ་ལས་འོད་ཟེར་འཕྲོས་པས། གཞི་བདག་འཁོར་བཅས་སྤྱན་དྲངས།
ཨོཾ་ཨ་ཀཱ་རོ་མུ་ཁཾ་གསུམ་གྱིས་བསྔོས། ཨོཾ་བྷུ་མི་པ་ཏི་ས་པ་རི་ཝཱ་ར་ཨརྒྱུ་པྲ་ཏཱི་ཙྪ་ཡེ་
སྭཱཧཱ། ཞེས་པ་ནས། ཤཔྟའི་བར་བརྗོད། ཨོཾ་ཨཱཧཱུྃ ། བཏགས་པས་ནང་མཆོད་འབུལ། གཞི་
བདག་འཁོར་དང་བཅས་པ་རྣམས་ཀྱིས་མཆོད་སྦྱིན་གྱི་གཏོར་མ་འདི་བཞེས་ལ། བདག་
ཅག་རྣམས་ཀྱི་འགལ་རྐྱེན་ཞི་ཞིང་། བསམ་དོན་ཡིད་བཞིན་དུ་འགྲུབ་པའི་འཕྲིན་ལས་
མཛོད་ཅིག །བདག་གི་བསམ་པའི་སྟོབས་དང་ནི་ ཞེས་སོགས་བརྗོད་པས། ཁྲུས་བུམ་
གྱི་ཚེ་དཔག་མེད་དང་། ཚེ་ཆང་ཚེ་ཟན་གྱི་ཚེ་དཔག་མེད་རྣམས་ཞུ་ནས་བདུད་རྩིར་
གྱུར་པར་བསམ་མོ། །དེ་ནས་བརྟན་བཞུགས་དངོས་ལ་དར་རས་སོགས་ལ་བྲིས་པའི་སྣ་ཚོགས་རྡོ་རྗེའི་
རི་མོ་ཅན་འབུལ་ཡུལ་གྱི་གདན་དུ་བཏིང་། མཁའ་འགྲོའི་བསུན་ཟློག་བྱེད་ན་སྐབས་འདིར་བྱ། འབུལ་ཡུལ་
སྭ་བྷ་ཝས་སྦྱངས། སྟོང་པའི་ངང་ལས་སེངྒེ་ཆེན་པོ་བརྒྱད་ཀྱིས་བཏེགས་པའི་རིན་པོ་
ཆེའི་ཁྲི་གཞོམ་གཞིག་དང་བྲལ་བ་སྣ་ཚོགས་རྡོ་རྗེས་མཚན་པའི་དབུས་སུ་པཾ་ལས་པདྨ་

326 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
དང་། ཨ་ལས་ཟླ་བའི་དཀྱིལ་འཁོར་གྱི་དབུས་སུ་དུས་གསུམ་སངས་རྒྱས་ཀྱི་ངོ་བོ་
དཔལ་ལྡན་བླ་མ་དམ་པའི་ཐུགས་ཀར་རྣམ་པར་མི་རྟོག་པའི་ཡེ་ཤེས་བདེ་སྟོང་ཟུང་དུ་
འཇུག་པའི་ངོ་བོ་ཧི༔དམར་པོ་དེ་ལས་འོད་ཟེར་འཕྲོས་འཕགས་པ་མཆོད། སེམས་
ཅན་གྱི་དོན་བྱས་ཚུར་འདུས་ཧི ལ་ཐིམ། དེ་ཡོངས་སུ་གྱུར་པ་ལས་རྡོ་རྗེ་སློབ་དཔོན་
མགོན་པོ་ཚེ་དང་ཡེ་ཤེས་དཔག་ཏུ་མེད་པ་སྐུ་མདོག་པདྨ་རཱ་གའི་ལྷུན་པོ་ལ་ཉི་མ་ཤར་
བ་ལྟར་དམར་བ། ཞི་བ་ཞལ་གཅིག་ཕྱག་གཉིས་མཉམ་གཞག་གི་སྟེང་ན་གསེར་གྱི་
བུམ་པ་འཆི་མེད་ཚེའི་བདུད་རྩིས་གང་བ་དཔག་བསམ་གྱི་ཤིང་གིས་ཁ་བརྒྱན་པ་རིན་
པོ་ཆེའི་རྒྱན་དང་ན་བཟས་ཀླུབས་པ་ཞབས་རྡོ་རྗེའི་སྐྱིལ་མོ་ཀྲུང་གིས་བཞུགས་པ། མཚན་
དཔེས་སྤྲས་པའི་འོད་ཟེར་གྱི་ཚོགས་དཔག་ཏུ་མེད་པ་འཕྲོ་བའི་དཔྲལ་བར་ཨོཾ། མགྲིན་
པར་ཨཱ། ཐུགས་ཀར་ཧཱུྃ། དེ་ལས་འོད་ཟེར་འཕྲོས་པས། རང་བཞིན་གྱི་གནས་
ནས་བསྒོམས་པ་དང་འདྲ་བའི་ཡེ་ཤེས་པ། ཨོཾ་བཛྲ་ས་མ་ཛས་སྤྱན་དྲངས། ཛ་ཧཱུཾ་
བོ་ཧོ། གཉིས་སུ་མེད་པར་གྱུར། སླར་ཡང་ཐུགས་ཀའི་ཧཱུཾ་ལས་འོད་ཟེར་འཕྲོས་
པས་དབང་གི་ལྷ་རིགས་ལྔ་འཁོར་དང་བཅས་པ། ཨོཾ་བཛྲ་ས་མཱ་ཛཿ དེ་བཞིན་གཤེགས་
པ་ཐམས་ཅད་ཀྱིས་འདི་ལ་མངོན་པར་དབང་བསྐུར་བར་སྩལ་དུ་གསོལ། །ཞེས་གསོལ་
བ་བཏབ་པས། དེ་རྣམས་ཀྱིས་རིན་པོ་ཆེའི་བུམ་པ་ཡེ་ཤེས་ཀྱི་བདུད་རྩིས་གང་བ་ཐོགས་
ཏེ༑ ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཧཱུཾ་ཞེས་གསུང་ཞིང་དབང་བསྐུར།
སྐུ་གང་། དྲི་མ་དག ཆུའི་ལྷག་མ་ཡར་ལུད་པ་ལསཾ། འོད་དཔག་མེད་སྤྲུལ་སྐུའི་
རྣམ་པ་ཅན་གྱིས་དབུ་བརྒྱན་པར་གྱུར། དེ་ནས་མཆོད་པ་རྣམས་བྱིན་གྱིས་བརླབས་ལ། མཎྜལ་
ཚོམ་བུ་སོ་བདུན་མ་ཕུལ་ནས། ཞབས་པད་བསྐལ་བརྒྱར་བརྟན་པའི་ཞལ་བཞེས་ཞུ། སླར་ཡང་གཏང་རག་
གི་མཎྜལ་ཕུལ། ༈ འཇིག་རྟེན་ཁམས་ནི་དཔག་མེད་ན། །མཆོད་ཡོན་ཇི་སྙེད་ཡོད་
པ་རྣམས། །སངས་རྒྱས་སྲས་དང་བཅས་ལ་འབུལ། །ཚེ་དང་ཡེ་ཤེས་དངོས་གྲུབ་

《ཟ》 ཚེ་དཔག་མེད་ལྷ་གཅིག་བུམ་གཅིག་ལ་བརྟེན་པའི་ཞབས་བརྟན། 327
སྩོལ། ། ཨོ་བྷ་ག་ཝ་ན་ཨ་པཱ་རི་མི་ཏ་ཨ་ཡུར་ཛྙཱ་ན་ས་པཱ་རི་ཝཱ་ར་ཨབྷཾ་པྲ་ཏི་ཙྪ་ཡེ་
སྭཱཧཱ-། དེ་བཞིན་ ཤབྷའི་བར་བརྗོད། གཟུགས་ཀྱི་མཆོད་པ་ཁྱད་པར་ཆེ། ། སྒྲ་ཡི་
མཆོད་པ་ཡིད་དུ་འོང་། ། དྲི་ཡི་མཆོད་པ་ཚིམ་པའི་མཆོག །རོ་ཡི་མཆོད་པ་བླ་ན་
མེད། །རེག་བྱའི་མཆོད་པ་བདེ་མཆོག་ལྡན། །མཆོད་པ་རྣམ་པ་ལྔ་རྣམས་ཀྱིས། །རབ་
འབྱམས་ཞིང་ཁམས་ཡོངས་བཀང་སྟེ། ། བླ་མ་རྒྱལ་བ་སྲས་བཅས་མཆོད།། སྔགས་
། ཞིང་འདི་
པཉྩཀ་མ་བུ་ན་པུ་ཛ་སེ་གྷ་ས་མུ་ཏྲ་སྤ་ར་ཎ་ས་མ་ཡ་ཤྲཱི་ཡེ་ཧཱུྃ
མཇུག་ཏུ། 
རིན་ཆེན་སྣ་བདུན་གྱི་ཞེས་པ་ནས། ཉིན་རེ་ཤེས་རབ་ཅན་གྱིས་མཆོད། སབྷ་ར་ཏྣ་པུ་
ཛ་སོགས། འཁོར་ལོ་རྒྱལ་མཚན་གདུགས་དང་དཔལ་བེའུ། །པདྨ་བུམ་བཟང་གསེར་
ཉ་དུང་གཡས་འཁྱིལ། །མཆོག་ཏུ་བཀྲ་ཤིས་མཚན་པའི་རྟགས་བརྒྱད་སོགས། །ཕྱོགས་
དུས་ཀུན་ཏུ་དགེ་ལེགས་འཕེལ་ཕྱིར་འབུལ། ཨ་ཤཱ་མངྒ་ལ་སོགས། སྣ་ཚོགས་
དབང་པོའི་གཞུ་ལྟར་རབ་བཀྲ་ཞིང་ཞེས་པ་ནས། ཨོཾ་བཛྲ་ཝ་ས་སྱེ་ཨཱ་ཧཱུཾ། རྒྱལ་བ་
མཚན་དཔེའི་རང་བཞིན་རྒྱན་ལྡན་ཕྱིར། ཞེས་པ་ནས། ཨོཾ་བཛྲ་ཨ་ལང་ཀ་ར་ཝ་པུ་ཥ་
ནི་ཨཱཧཱུྃ ། བརྩེ་བའི་ཁོར་ཡུག་སྙན་པའི་བ་དན་འཕན། ཞེས་པ་ནས། ཨོཾ་མཎྜལ་
མཧཱ་པུ་ཛ་མེ་གྷ་ཨཱ་ཧཱུྃ། འཁོར་བའི་སེམས་ཅན་མ་ལུས་པ། །ཁྱེད་ཀྱི་མཚན་ཙམ་
འཛིན་པ་ལ། །ཚེ་དང་ཡེ་ཤེས་མཆོག་སྩོལ་པའི། །ཚེ་དཔག་མེད་ལ་ཕྱག་འཚལ་
ལོ༑ ༑འཇིག་རྟེན་འདྲེན་པའི་གཙོ་བོ་ཚེ་དཔག་མེད། ཞེས་སོགས་དང་། དྲི་མེད་གཞོམ་
གཞིག་བྲལ་བའི་ཆོས་སྐུའི་ངང་ཉིད་ལས། །ཐུགས་རྗེ་ཆེན་པོས་འགྲོ་ལ་རྗེས་སུ་ཆགས་
པའི་ཚུལ། །པདྨ་རཱ་གའི་མདངས་ལྡན་དྲི་མེད་འོད་འབར་བ། །སྐྱོབ་པ་མཚུངས་
མེད་འོད་དཔག་མེད་ལ་ཕྱག་འཚལ་ལོ། །ཞེས་པས་བསྟོད། བླ་མ་མགོན་པོ་ཚེ་དཔག་
མེད་དུ་གསལ་བའི་ཐུགས་ཀར་ཟླ་བའི་དཀྱིལ་འཁོར་གྱི་སྟེང་དུ་ཧི དམར་པོ་རིང་ཆ་
ཚེག་དྲག་དང་བཅས་པའི་མཐར་སྔགས་ཕྲེང་གིས་གཡས་སྐོར་དུ་བསྐོར་བར་གྱུར་པ་

328 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཟ》
• • • ཟ ་+ •••ཆ-- - "- -+-- ， --- "-----
བསམ། མདུན་གྱི་ནམ་མཁར་རྩ་བརྒྱུད་ཀྱི་བླ་མ་རྣམས་མངོན་སུམ་དུ་བཞུགས་པར་
མོས་ཏེ། ཐུགས་དམ་རྒྱུད་བསྐུལ་བ་ནི། བཅོམ་ལྡན་ཚེ་དཔག་མེད་མགོན་ཡང་། །གནས་
འདིར་སྤྱན་འདྲེན་གཤེགས་སུ་གསོལ། །གནས་མཆོག་འདི་རུ་བྱོན་ནས་ཀྱང་། །དཔལ་
ལྡན་བླ་མ་དམ་པ་ཡི། །སྐུ་ཚེ་བསྐལ་བརྒྱའི་བར་དུ་བསྲིངས། །འཆི་མེད་ཚེ་ཡི་
དངོས་གྲུབ་སྩོལ། ། ཨོཾ་ཨ་མ་ར་ཎི་ཛཱི་ཝ་ན་ཏི་ཡེ་སྭཱཧཱ། མ་གཅིག་གྲུབ་པའི་རྒྱལ་
མོ་དང་། །ཏི་ཕུ་གསང་སྔགས་སྡོང་པོ་དང་། །རས་ཆུང་རྡོ་རྗེ་གྲགས་པ་ཡང་། །གནས་
འདིར་སྤྱན་ x །གནས་མཆོག་འདི་རུ་x །དཔལ་ལྡན་བླ་མ་ x །སྐུ་ཚེ་བསྐལ་
x །འཆི་མེད་ཚེའི་དངོས་གྲུབ་སྩོལ། །ཨོཾ་ཨ་མ་ར་ཎི་ཛཱི་ཝན་ཏི་ཡེ་སྭཱཧཱ། དབང་
ཕྱུག་མི་ལ་རས་ཆེན་དང་། །བཀའ་བརྒྱུད་དྭགས་པོ་ལྷ་རྗེ་དང་། །བདེ་གཤེགས་ཁམས་
པ་རྡོར་རྒྱལ་ཡང་། །གནས་འདིར་x །གནས་མཆོག་x །དཔལ་ལྡན་ x །སྐུ་
ཚེ་x །འཆི་མེད་ x ། ཨོཾ་ཨ་མ་ར་ཎི་ x །འབྲི་ཁུང་འཇིག་རྟེན་མགོན་པོ་དང་།།
སྤྱན་སྔ་ཆོས་ཀྱི་རྒྱལ་པོ་དང་། །རྒྱལ་བ་ཡང་དགོན་ཆོས་རྗེ་ཡང་། །གནས་འདིར་
x །གནས་མཆོག་ x །དཔལ་ལྡན་x །སྐུ་ཚེ་x །འཆི་མེད་x ། ཨོ་ཨ་མ་
ར་ཎི་ x །ཐུགས་སྲས་སྤྱན་སྔ་རིན་ལྡན་དང༌། །ཟུར་ཕུད་རིན་ཆེན་དཔལ་བཟང་
དང༌། །འབའ་ར་རྒྱལ་མཚན་དཔལ་བཟང་ཡང་། །གནས་འདིར་x །གནས་
མཆོག་x །དཔལ་ལྡན་ x། སྐུ་ཚེ་x །འཆི་མེད་ x ། ཨོཾ་ཨ་མ་ར་ཎི་ x །
སྐྱེས་མཆོག་ཨ་ནནྟ་པ་དང༌། །ཆོས་རྗེ་དཔལ་འབྱོར་རྒྱལ་མཚན་དང༌། །འཇམ་
དབྱངས་ཀུན་དགའ་རྒྱལ་མཚན་ཡང་། །གནས་འདིར་x །གནས་མཆོག་x །དཔལ་
ལྡན་ ༤ །སྐུ་ཚེ་ x །འཆི་མེད་ x ། ཨོཾ་ཨ་མ་ར་ཎི་ x །རྒྱལ་བ་དགེ་འདུན་རྒྱ་
མཚོ་དང་། །མཚུངས་མེད་མཁས་གྲུབ་ཡོན་ཏན་མཆོག །རྗེ་བཙུན་བསོད་ནམས་
རྒྱ་མཚོ་ཡང་། །གནས་འདིར་x །གནས་མཆོག་x །དཔལ་ལྡན་ x །སྐུ་ཚེ་ x།

《ཟ》 ཚེ་དཔག་མེད་ལྷ་གཅིག་བུམ་གཅིག་ལ་བརྟེན་པའི་ཞབས་བརྟན། 329
ཡ... ་་ - -
འཆི་མེད་ x ། ཨོཾ་ཨ་མ་ར་ཎི་ x །རྗེ་བཙུན་བློ་བཟང་ཆོས་རྒྱན་དང་། །སྤྱན་སྔ་
གཞོན་ནུ་ཆོས་དཔལ་དང་། །འཁོན་སྟོན་དཔལ་འབྱོར་ལྷུན་གྲུབ་དང༌། །འཇམ་
དབྱངས་དཔལ་འབྱོར་འཕྲིན་ལས་ཡང་། །གནས་འདིར་x གནས་མཆོག་ x དཔལ་
ལྡན་ x །སྐུ་ཚེ་ x །འཆི་མེད་ x །ཨོཾ་ཨ་མ་ར་ཎི་ x །རིགས་ཀུན་ཁྱབ་བདག་
འཁོར་ལོའི་མགོན། །རྒྱལ་བ་བློ་བཟང་རྒྱ་མཚོའི་སྡེ། །སྤྱན་རས་གཟིགས་དབང་
ཐམས་ཅད་མཁྱེན། །གནས་འདིར་ x ་གནས་མཆོག་x །དཔལ་ལྡན་ x །སྐུ་
ཚེ་ x །འཆི་མེད་ x ། ཨོཾ་ཨ་མ་ར་ཎི་ x ། སྣང་མཐའི་ཐུགས་ཀྱི་རྣམ་སྤྲུལ་མཆོག།
རྗེ་བཙུན་བློ་བཟང་ཡེ་ཤེས་དང༌། །མཚུངས་མེད་དོན་ཡོད་མཁས་གྲུབ་ཞབས། །དེ་
སྲས་བློ་བཟང་མཁས་མཆོག་དང༌། །དྲིན་ཅན་རྩ་བའི་བླ་མ་རྣམས། །གནས་འདིར་
x །གནས་མཆོག་x །དཔལ་ལྡན་ x །སྐུ་ཚེ་ x །འཆི་མེད་ x ། ཨོཾ་ཨ་མ་
ར་ཎི་ x །ཁྱབ་བདག་ཡེ་ཤེས་མཁས་མཆོག་དང་། །གྲུབ་མཆོག་རིན་ཆེན་ཆོས་
འཕེལ་ཞབས། །གསུམ་ལྡན་བྱམས་པའི་མཚན་ལྡན་རྣམས། །གནས་འདིར་ x །
གནས་མཆོག་ x །དཔལ་ལྡན་ x ། སྐུ་ཚེ་x །འཆི་མེད་x ། ཨོཾ་ཨ་མ་ར་ཎི་ཏ།
ཁྱད་པར་སྙན་བརྒྱུད་འདི་ཉིད་ལ། །བརྟེན་ནས་གྲུབ་བརྙེས་ལུགས་འཛིན་པའི། །དངོས་
བརྒྱུད་བླ་མ་ཐམས་ཅད་ཀྱང་། །གནས་འདིར་ x །གནས་མཆོག་x །དཔལ་ལྡན་
x །སྐུ་ཚེ་x །འཆི་མེད་ x ། ཨོཾ་ཨ་མ་ར་ཎི་x །ཞེས་འཛབ་ཀྱི་གདངས་དང་བཅས་
པས་གསོལ་བ་བཏབ་པས། བླ་མ་རྣམས་དང་མདུན་བསྐྱེད་ཀྱི་ལྷའི་ཐུགས་ཀ་ནས་ཀྱང་འོད་
ཟེར་འཕྲོས་པས། བླ་མའི་སྐུ་ལུས་དང་རང་གི་ལུས་གང་ནད་གདོན་སྡིག་སྒྲིབ་དང་།
སྐུ་ཚེའི་བར་ཆད་རྣམས་སྦྱངས་འོད་ཟེར་དེས་འཇིག་རྟེན་གྱི་ཁམས་ཐམས་ཅད་ཁྱབ་པས་
སེམས་ཅན་ཐམས་ཅད་ཀྱི་ཚེ་དང་བསོད་ནམས་བསྐྱེད། སངས་རྒྱས་བྱང་སེམས་ཐམས་
ཅད་ཀྱི་ཐུགས་ཀ་ནས་ཚེའི་བདུད་རྩི་དཔག་ཏུ་མེད་པ་སྤྱན་དྲངས། བླ་མའི་དབུ་གཙུག་

330 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཟ》
ནས་ཞུགས་སྐུ་ལུས་ཀྱི་ནང་ཐམས་ཅད་གང་བས་འཆི་མེད་ཚེའི་དངོས་གྲུབ་ཐོབ་པར་
གྱུར་པར་བསམ་ལ་གཟུངས་རིང་དང་སྙིང་པོ་ཅི་མང་བཟླས་རྗེས་ཡིག་བརྒྱ་དང་མཆོད་བསྟོད་ཀྱི་བར་མདོར་
བསྡུས་བྱས། རྣམ་རྒྱལ་གྱི་བུམ་པ་ལག་ཏུ་ཐོགས་ནས། ཧཾ། སྣོད་བཅུད་འཁོར་འདས་ཀུན་གྱི་
དྭངས་མ་བསྡུས། །བཅོམ་ལྡན་ཚེ་ཡི་བདུད་རྩིར་བསྟིམ་པ་ཡི། །མཚན་ཉིད་ཀུན་
ཚང་ཡོངས་རྫོགས་བུམ་པའི་ཆུས། །དཔལ་ལྡན་བླ་མའི་སྐུ་གསུམ་དྲི་བཀྲུས་ཏེ། །མཉམ་
ཉིད་འཕོ་འགྱུར་གཏན་མེད་ཆོས་སྐུའི་ཀློང༌། །ཟུང་འཇུག་བདེ་ཆེན་རྒྱལ་པོ་མཆོག་
གི་ངང་། །གཞོམ་གཞིག་ཡོངས་བྲལ་འཆི་མེད་འོད་བརྒྱའི་ཟེར། །ཀུན་ཏུ་འཕྲོ་
བས་བཀྲ་ཤིས་གྲུབ་གྱུར་ཅིག །ཨོཾ་ཨཱཧཱུྃ བཛྲ་ཨ་ཡུ་ཥ་ཧཱུྃ་བྷ་ཏི་ཛཨ་ཡུར་ཕ་ལ་
སིདྡྷི ་ཧཱུྃ། ཨོཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏ་ས་མ་ཡ་ཤྲཱི་ཡེ་ཨཱཧཾ། ཞེས་བུམ་པའི་
ཆུ་ཅུང་ཟད་ཞིག་བླ་མའི་ཞལ་དུ་ཕུལ་རྗེས། བུམ་པ་ཕྱག་ཏུ་ཕུལ་ནས། བཀྲ་ཤིས་འོད་གསལ་
བུམ་པ་གཞལ་ཡས་ཁང་། །པདྨ་ཚེ་ཡི་ལྷ་ཚོགས་བཞུགས་པའི་གནས། །གཉིས་
མེད་འོད་ཟེར་ཀུན་ཏུ་འབར་བའི་བཅུད། །གུས་པས་འབུལ་གྱིས་ཡེ་ཤེས་ལྔ་རྫོགས་
ཤོག ། ཨ་ལས་བྱུང་བའི་མཚན་ལྡན་ཀ་པ་ལར། །ཟག་པ་མེད་པའི་ཡེ་ཤེས་བདུད་
རྩི་འདི། །སྐལ་ལྡན་སྐྱེས་བུ་རྣམས་ཀྱིས་ལོངས་སྤྱད་པས། །འཆི་མེད་ཚེ་ཡི་དངོས་
གྲུབ་ཐོབ་གྱུར་ཅིག །འཇིག་རྟེན་འཇིག་རྟེན་འདས་པའི་བཅུད་བསྡུས་ཤིང༌། །ཡོན་
ཏན་མ་ལུས་འདུས་པའི་རིལ་བུ་འདི། །སྐལ་ལྡན་སྐྱེས་བུ་རྣམས་ཀྱིས་ལོངས་སྤྱད་
པས། །འཆི་མེད་ཚེ་ཡི་རིག་འཛིན་ཐོབ་པར་ཤོག །ཧི༔ འཆི་མེད་སྲོག་རྟེན་ཡེ་
ཤེས་ལྔ་དང་ལྡན། །བདེ་གཤེགས་རྒྱལ་བས་བྱིན་རླབས་ནུས་ལྡན་འདིས། །རེག་
པས་མི་མཐུན་མ་ལུས་ཞི་བ་དང་། །འཆི་མེད་རྡོ་རྗེའི་སྲོག་གི་གཞི་ཚུགས་ཤིང༌། །མི་
ཤིགས་གཡུང་དྲུང་ལྟ་བུར་བརྟན་གྱུར་ནས། །མཆོག་ཐུན་དངོས་གྲུབ་མ་ལུས་ཐོབ་
གྱུར་ཅིག ། ཨོ། ན་མོ། སྐྱེ་འཆི་ཡོངས་བྲལ་མཚན་དཔེའི་གཟི་བརྗིད་འབར། །

《ཟ》 ཚེ་དཔག་མེད་ལྷ་གཅིག་བུམ་གཅིག་ལ་བརྟེན་པའི་ཞབས་བརྟན། 331
གཞོམ་གཞིག་མི་མངའ་དཔལ་ལྡན་བླ་མའི་སྐུ། ། ལྔ་ལྡན་ལོངས་སྤྱོད་རྫོགས་པའི་
སྐུ་བཞིན་དུ། །སྲིད་པ་ཇི་སྲིད་བར་དུ་བརྟན་པར་བཞུགས། ཞེས་སྐུ་འབུལ་ ཡན་ལག་
དྲུག་ཅུ་སྙན་འཇེབས་སྙིང་གའི་དབྱངས། །མ་འགགས་ཚངས་དབྱངས་དཔལ་ལྡན་
བླ་མའི་གསུང་། ། ལྔ་ལྡན་ལོངས་སྤྱོད་རྫོགས་པའི་གསུང་བཞིན་དུ། །སྲིད་པ་ཇི་
སྲིད་བར་དུ་བརྟན་པར་བཞུགས། ཞེས་གསུང་རྟེན་འབུལ་། ཟབ་གསལ་གཉིས་མེད་བདེ་
ཆེན་ཡེ་ཤེས་དང༌། །མཉམ་ཉིད་ལྷུན་ཆགས་དཔལ་ལྡན་བླ་མའི་ཐུགས། ། ལྔ་ལྡན་
ལོངས་སྤྱོད་རྫོགས་པའི་ཐུགས་བཞིན་དུ། །སྲིད་པ་ x ཞེས་ཐུགས་རྟེན་འབུལ་ དུས་
གསུམ་སངས་རྒྱས་ཐམས་ཅད་ཀྱི། ། སྐུ་གསུང་ཐུགས་དང་ཡོན་ཏན་དང་། །འཕྲིན་
ལས་ནུས་མཐུ་གཅིག་བསྡུས་པ། །རྡོ་རྗེ་ལྟ་བུར་བརྟན་པར་བཞུགས། །ལྷུན་གྲུབ་
ཚེ་དབང་རིག་འཛིན་ལ། ། ལས་བཞི་འབྲང་རྒྱས་འདི་ཕུལ་བས། །ཞི་རྒྱས་དབང་
དང་དྲག་པོ་ཡི། །འཕྲིན་ལས་མ་ལུས་ལྷུན་གྲུབ་ཤོག །ཞེས་འབྲང་རྒྱས་ཕྱག་ཏུ་ཕུལ་ མཚམས་
འདིར་ཚིགས་བཅད་ཀྱི་བརྟན་བཞུགས་རྣམས་ཀྱིས་གསོལ་བ་བཏབ་སྟེ་ རྒྱལ་སྲིད་སྣ་བདུན་རིམ་པར་ཕྱག་ཏུ་འབུལ་
བ་ནི། ལྷ་རྫས་ལས་བྱས་ལྟེ་བ་ཤིན་ཏུ་ཟླུམ། ཞེས་པ་ནས། འཁོར་ལོ་རིན་ཆེན་འབུལ་
གྱིས་བརྟན་པར་བཞུགས། ། ཨོཾ་ཙཀྲ་རཏྭཱ་ནི་རྱ་ཏ་ཡ་མི། རིན་ཆེན་ངོ་བོ་ལྷ་རྫས་
ཞེས་པ་ནས། ནོར་བུ་རིན་ཆེན་འབུལ་ x ཨོཾ་མ་ཎི་རཏྭཱ་ནི་རྱ་ཏ་ཡ་མི། ཞེས་པ་འོག་མ་
རྣམས་སྦྱར་རོ།། གཟུགས་མཛེས་བལྟ་ན་སྡུག་ཅིང་x ཞེས་པ་ནས་ བཙུན་མོ་རིན་ཆེན་
x ཨོཾ་ཏྲི་རཏྭཱ་ x གང་ཡང་རྒྱལ་བ་ x ཞེས་པ་ནས། བློན་པོ་རིན་ཆེན་ x ཨོཾ་པུ་
རུ་ཥ་རཏྭཱ་* ཡན་ལག་ཐམས་ཅད་ལེགས་ x གླང་པོ་རི ན་ཆེན་ x ཨོཾ་ཧ་སྟི་
རཏྣ་* ཐོ་རངས་དུས་སུ་* མཆོག་རིན་x ཨོ་ཏུ་རཏྣ་* འགྲོ་དང་ལྡོག་དང་ x
དམག་དཔོན་རིན་ཆེན་ x ཨོཾ་ཁདྨ་རཏུ་རྱ་ཏ་ x རྫས་བརྒྱད་ནི། མེ་ལོང་ཡེ་ཤེས་རྒྱ་
མཚོ་ཆེན་པོ་ཡིས། ། ཡེ་ཤེས་རྒྱ་མཚོ་མཆོག་ཏུ་དག་གྱུར་ཏེ། །རྣམ་དག་ཆོས་ལ་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཟ》
332 
ཐོགས་མེད་ལོངས་སྤྱོད་པའི། །བཀྲ་ཤིས་དེས་ཀྱང་སྒྲིབ་པ་དག་གྱུར་ཅིག ། གི་ཝཾ་
དུག་གསུམ་འཇོམས་པ་ནད་ཀྱི་སྨན། །སྨན་མཆོག་ཆོས་ཉིད་རབ་ཏུ་རྟོགས་གྱུར་ནས།།
ཉོན་མོངས་ཟུག་རྔུ་མེད་པར་གྱུར་པ་ཡིས། །བཀྲ་ཤིས་དེས་ཀྱང་སྡུག་བསྔལ་དག་གྱུར་
ཅིག ། ཞོ་ནི་ཀུན་གྱི་སྙིང་པོར་གྱུར་པ་སྟེ། །སྙིང་པོ་རྣམ་དག་ཡེ་ཤེས་མཆོག་རྟོགས་
ནས། །ཡོན་ཏན་ཀུན་གྱི་དབྱིངས་སུ་གྱུར་པ་ཡིས། །བཀྲ་ཤིས་དེས་ཀྱང་དུག་གསུམ་
ཞི་གྱུར་ཅིག །དུར་བས་ཚེ་ནི་འཕེལ་བར་བྱེད་པ་སྟེ། །རྡོ་རྗེ་སེམས་དཔའི་ཚེ་ནི་
རབ་སྒྲུབ་ནས། །ཉོན་མོངས་སྐྱེ་འཆི་རྒྱུན་ཆད་གྱུར་པ་ཡིས། །བཀྲ་ཤིས་དེས་ནི་
ཚེ་ཡང་འཕེལ་གྱུར་ཅིག །བིལ་བ་རྒྱུ་རྐྱེན་འབྲས་བུར་བཅས་པའི་ཆོས། །འཇིག་
རྟེན་འཇིག་རྟེན་འདས་པའི་སྤྱོད་པ་ཀུན། །བྱང་ཆུབ་སྙིང་པོར་མཆོག་ཏུ་དག་གྱུར་
པའི། །བཀྲ་ཤིས་དེས་ནི་དོན་ཀུན་འགྲུབ་པར་ཤོག །དུང་ནི་ཆོས་ཀྱི་སྒྲ་རྣམས་སྒྲོག་
པའི་ཚུལ། །ཡེ་ཤེས་རྒྱ་མཚོ་ཉིད་དུ་དག་གྱུར་ཏེ། །ཆོས་རྣམས་མ་ནོར་ཡོངས་སུ་སྟོན་
པ་ཡིས། །བཀྲ་ཤིས་དེས་ཀྱང་ཆོས་ལ་དབང་འབྱོར་ཤོག ། ལི་ཁྲི་དམར་པོ་དབང་གི་རང་
བཞིན་ཏེ། །ཆོས་རྣམས་མ་ནོར་དབང་དུ་བསྡུས་ནས་ཀྱང་། །ཆོས་ཀྱི་རྒྱལ་སྲིད་རྟག་
ཏུ་བརྟན་གྱུར་པའི། །བཀྲ་ཤིས་དེས་ཀྱང་ཆོས་སྲིད་བརྟན་གྱུར་ཅིག །ཡུངས་ཀར་རྡོ་
རྗེའི་རིགས་ཏེ་ཐམས་ཅད་དུ། །བགེགས་རྣམས་མ་ལུས་འཇོམས་པར་བྱེད་པ་ཡི། །མཐུ་
སྟོབས་ཡོན་ཏན་ཕུན་སུམ་ཚོགས་གྱུར་པས། །བཀྲ་ཤིས་དེས་ཀྱང་བགེགས་རྣམས་ཞི་
གྱུར་ཅིག །གཞན་ཡང་བཀྲ་ཤིས་པའི་ཚིགས་བཅད་རྒྱས་པར་བརྗོད་ཅིང་། མེ་ཏོག་གི་ཆར་དབབ། རྟེན་འབྲེལ་
གྱི་ཁྱད་མདུན་བསྐྱེད་ཀྱི་རྟེན་ཞག་གསུམ་གྱི་བར་བསྡུ་ཆོག་མི་བྱ་ཞིང་། མཇུག་ཆོག་སྤྱི་དང་འདྲའོ། འདི་ནི་རྗེ་
དོན་ཡོད་མཁས་གྲུབ་ཀྱི་གསུང་རྒྱུན་ཡིན་སྐད་གོ་བར་མ་ཟད། གསུང་གི་ཚིག་རིགས་རྣམས་ཀྱང་འདྲ་ཞིང་གཞན་
། སླར་གཞན་གྱིས་མཛད་པའི་
གྱིས་མཛད་བྱང་གསལ་ཁ་མེད་སྟབས་གསུང་འབུམ་འདི་གྲས་སུ་བཞག་པ་ཡིན་ཞིང་
གསལ་ཁ་ཁུངས་དག་བྱུང་ཚེ་འཐེན་རྩོད་ཞུ་རྒྱུ་མེད་ཅེས་མཁན་མིང་འཛིན་པ་བྱམས་པ་ཡོན་ཏན་གྱིས་སྨྲས་པའོ

ཞབས་བརྟན་སྨོན་ཚིག་གི་རིམ་པ། 333
༼འ༽
༄༅། ། ཞབས་བརྟན་སྨོ ན་ཚིག་གི་རིམ་པ་རྣམས་བཞུགས་སོ།།
༄༅། །ན་མོ་སྭ་སྟི་སིདྡྷཾ ། རང་བཞིན་སྤྲོས་བྲལ་ཆོས་སྐུའི་ངང་ཉིད་ནས། །མདུན་
གྱི་ནམ་མཁར་འདབ་སྟོང་ཡངས་པའི་སྟེང༌། །མདོངས་ལྡན་ན་ཆུང་གྱིས་བཏེགས་
ཁྲི་སྟེང་དུ། །ཧཱི༔ཡིག་ལས་བྱུང་བཅོམ་ལྡན་ཚེ་དཔག་མེད། །པད་རག་ལྷུན་པོར་
ཉིན་བྱེད་འོད་འཁྱུད་བཞིན། །མཚན་དཔེའི་དཔལ་འབར་གཟི་བརྗིད་ཕུང་པོའི་སྐུ།།
ཞལ་གཅིག་ཕྱག་གཉིས་མཉམ་གཞག་ཕྱག་རྒྱའི་དབུས། །འཆི་མེད་ཚེ་ཡི་བདུད་རྩིའི་
བུམ་བཟང་བསྣམས། །བུང་བ་ལྟར་གནག་རལ་པའི་ཐོར་ཅོག་མཛེས། །རིན་ཆེན་
རྒྱན་དང་ལྷ་རྫས་ན་བཟས་ཀླུབས། །སྐྱིལ་ཀྲུང་ཚུལ་གྱིས་བཞུགས་པའི་མཐའ་སྐོར་
དུ༑ ༑རབ་མཛེས་བཅོམ་ལྡན་རྣམ་པར་རྒྱལ་མ་དང༌། །འགྲོ་ལ་རྗེས་བརྩེ་ཡིད་བཞིན་
འཁོར་ལོ་སོགས། །འཆི་མེད་ཚེ་དང་ཡེ་ཤེས་མཆོག་སྩོལ་བའི། །དངོས་བརྒྱུད་བླ་
མ་ཡི་དམ་དཀྱིལ་འཁོར་དང་། །སངས་རྒྱས་བྱང་སེམས་ཉན་རང་འཕགས་མཆོག་
བཅས། །བསྟན་སྲུང་དམ་ཅན་ཚོགས་རྣམས་རང་རང་གི །སྣ་ཚོགས་གཟུགས་སྐུའི་
བཀོད་པ་རབ་བཞུགས་པའི། །གནས་གསུམ་ཡི་གེ་གསུམ་མཚན་ཧཱུཾ་ཡིག་གི །འོད་
ཟེར་བྱེ་བའི་འཕྲོ་འདུ་ཐོགས་མེད་པར། །རང་བཞིན་རྣམ་དག་ཆོས་སྐུ ་ཕོ་བྲང་ནས།།
རང་རང་ཡེ་ཤེས་སེམས་དཔའི་ཚོགས་བྱོན་ནས། །དམ་ཚིག་པ་དང་དབྱེར་མེད་རོ་
གཅིག་པའི། །རྣམ་དག་སྨོན་པའི་དཔང་པོར་བཞུགས་པར་གྱུར། །སྐབས་འདིར་སྤྱན་
འདྲེན་ཁྲུས་གསོལ་བྱ། ཡན་ལག་བདུན་གྱི་ཐོག་མར་ཕྱག་འཚལ་ནི། །གང་ལ་བརྟེན་ན་སྲིད་པའི་
རྒུད་པ་ཀུན། །མ་ལུས་དྲུང་ནས་འབྱིན་པའི་རབ་དང་ཕུལ། །གང་བསམ་འདོད་པ་

334 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
འཇོ་བའི་བསམ་འཕེལ་དབང༌། །རྗེ་བཙུན་བླ་མ་རྣམས་ལ་ཕྱག་འཚལ་ལོ། །གང་
གི་མཚན་ཙམ་ཡིད་ལ་དྲན་པས་ཀྱང༌། །དུས་མིན་འཆི་བའི་འཇིག་པ་རིང་དུ་སྤངས།།
སྐྲག་མེད་དགའ་བདེའི་དཔལ་ལ་སྦྱོར་མཁས་པའི། །བདེ་ལྡན་ཞིང་གི་མགོན་པོ་ལ་
ཕྱག་འཚལ། །གང་དག་སྲིད་པའི་རྒྱ་མཚོ་ཆེར་ལྷུང་ནས། །སྡུག་བསྔལ་ཅན་རྣམས་
སྐྱོབ་པའི་ཁུར་ཁྱེར་བའི། །རླབས་ཆེན་དམ་བཅའི་རྗེས་སུ་བསྒྲུབ་མཛད་མ། །རྒྱལ་
ཡུམ་སྒྲོལ་མའི་ཞབས་ལ་ཕྱག་འཚལ་ལོ། །གང་སྐུ་ཞལ་གསུམ་ཕྱག་བརྒྱད་སྒེག་
པའི་ཉམས། ། ཀེ་ལ་ཤ་ལྟར་དཀར་བའི་ཉམས་ལྡན་པའི། །འགྲོ་བའི་ཉོན་མོངས་
ཚ་གདུང་ཀུན་བཅིལ་བ། །རྣམ་པར་རྒྱལ་མའི་ཞབས་ལ་ཕྱག་འཚལ་ལོ། །བདེ་ལེགས་
རྩ་བ་དངོས་བརྒྱུད་བླ་མ་དང་། །དངོས་གྲུབ་མཆོག་སྩོལ་ཡི་དམ་ལྷ་ཚོགས་དང་། །མཆོད་
འོས་ཞིང་གི་དམ་པ་ཐམས་ཅད་ལ། །ཞིང་རྡུལ་མཉམ་པའི་ལུས་སྤྲུལ་ཕྱག་འཚལ་
ལོ༑ ༑དེ་ནས་ཇི་སྙེད་སུ་དག་སོགས་ཤོ་ལོ་ཀ་བཞི་བརྗོད། སྐབས་འདིར་མཎྜལ་རྒྱས་པ་དང་། ཆུ་གཉིས་
ཉེར་སྤྱོད་རོལ་མོ་འདོད་ཡོན་ལྔ་། རྒྱལ་སྲིད་སྣ་བདུན་བཀྲ་ཤིས་རྟགས་བརྒྱད་རྣམས། ཚིག་བཅད་ཇི་སྙེད་
པས་ཕུལ། དེ་ནས་མེ་ཏོག་དམ་པ་ཞེས་པ་ནས། ཐམས་ཅད་བདག་གིས་བྱང་ཆུབ་ཆེན་པོར་
བསྔོ་། ་ཞེས་པའི་བར་གྱིས་ཡན་ལག་ལྷག་མ་རྣམས་ཕུལ་ མཚམས་འདིར་ཚེ་གཟུངས། རྣམ་རྒྱལ་
མའི་སྔགས་ སྒྲོལ་དཀར་གྱི་སྔགས་རྣམས་བཟླ་ཞིང༌། དམིགས་སྐོར་ཞལ་ལས་ཤེས་དགོས། དེ་ནས། །
ཕུལ་བྱུང་ཞིང་གཙོ་ཚེ་དཔག་མེད་མགོན་དང་། །རྣམ་པར་རྒྱལ་མ་ཡིད་བཞིན་འཁོར་
ལོ་སོགས། །འཆི་མེད་ཚེ་དང་ཡེ་ཤེས་སྩོལ་བའི་ལྷས། ། མི་དབང་ཁུ་དབོན་ཚེ་བསོད་
མངའ་ཐང་སོགས། ། ཡར་ངོའི་ཟླ་ལྟར་རྒྱས་པའི་དགེ་ལེགས་སྩོལ། །སྔོན་བསགས་
བསོད་ནམས་ནོར་འཛིན་ཡངས་པའི་གཞིར། །དལ་འབྱོར་རྟེན་བཟང་སྡོང་པོ་ཆེས་
ཆེར་རྒྱས། །ཡོན་ཏན་བདུན་གྱི་ཡལ་འདབ་ཕྱོགས་བཅུར་གཡོ། །རྣམ་དཀར་མཛད་
པའི་འབྲས་བུས་རབ་དུད་པའི། ། ས་སྐྱོང་དབང་པོ་ཡུན་རིང་ཞབས་བརྟན་ཤོག །སྐྱེ་

ཞབས་བརྟན་སྨོན་ཚིག་གི་རིམ་པ། 335
《 འ》
དགུའི་བསོད་ནམས་རོལ་མཚོའི་འཇིངས་ན་གནས། །བདེ་གཤེགས་བསྟན་པ་རིན་ཆེན་
རྣམ་དག་ལ། ། སྲི་ཞུ་བཀུར་སྟིའི་བང་རིམ་མངོན་མཐོ་བའི། །རྒྱལ་བསྟན་གསེར་
རིའི་དབུས་ན་བརྗིད་ཆགས་པའི། །མི་དབང་ལྷུན་པོའི་དབང་པོ་ཞབས་བརྟན་ཤོག །དཔག་
མེད་ལེགས་བྱས་ཐུགས་རྗེའི་ས་མུ་དྲ། །སྨོན་ལམ་ཁྱབ་འཇུག་རྐང་པས་བསྲུབ་པ་
ལས། །རྒྱལ་བསྟན་ཀུནྡ་བཞད་པའི་གཉེན་གཅིག་པུ། །བྱང་མཆོག་འཆི་མེད་ལམ་
བཟང་མཛེས་པའི་རྒྱན། །སྨྲ་བའི་ཟླ་ཁྱོད་ཡུན་རིང་ཞབས་བརྟན་ཤོག །ཆབ་འབངས་
སུམ་རྩེན་གནས་ལ་དབང་བསྒྱུར་བའི། །ལྷ་ཡི་སྤྱན་སྟོང་ལྡན་པའི་གཟི་བྱིན་གྱིས།།
ཕས་རྒོལ་སྦྱིན་སྐྱེས་དཔུང་ཚོགས་རབ་བཅོམ་ནས། །བསྐལ་བཟང་ལེགས་བྲིས་མཛེས་
པའི་ངལ་བསོ་ལ། །རྣམ་རྒྱལ་གནས་དེར་རབ་ཏུ་བརྟན་པར་ཤོག །ལྷ་རྒྱལ་ཅོད་
པན་ཚངས་དབང་རྣམ་ཐོས་བུ། ། ཚེ་བསོད་སྟོབས་འབྱོར་གནས་ལ་རབ་འཁུ་བའི།།
རྒྱལ་སྲས་གཞོན་ནུའི་ཚུལ་འཆང་སྙིང་སྟོབས་ཆེ། །བསིལ་ལྡན་འགྲོ་བའི་ཅོད་པན་
འཛིན་པ་ལ། །རྟག་ཏུ་ངལ་བསོ་མཛད་པའི་བཀའ་དྲིན་སྩོལ། །བླ་མ་ལྷར་བཅས་
རྣམས་ཀྱི་བྱིན་རླབས་དང་། །དྲང་སྲོང་བདེན་པར་སྨྲ་བའི་བདེན་ཚིག་དང་། །མཐུ་
ལྡན་སྲུང་མའི་ཚོགས་ཀྱི་འཕྲིན་ལས་ཀྱིས། །བསྟན་པའི་སྦྱིན་བདག་མི་དབང་ས་སྐྱོང་
བཅས། །ཞབས་ཟུང་རྡོ་རྗེ་ལྟ་བུར་བརྟན་པར་ཤོག །རྣམ་འདྲེན་དམ་པའི་ནམ་མཁའ་
ཡངས་པ་ལ། །དཔག་ཡས་མཁྱེན་བརྩེའི་ཆུ་འཛིན་རབ་འཁྲིགས་ནས། །བྱིན་རླབས་
ཆར་གྱིས་དད་པའི་ཞིང་ས་ཡི། །དོན་གཉིས་རེ་བ་སྐོང་བའི་བཀྲ་ཤིས་ཤོག །དེ་རྗེས་
གཏང་རག་མཎྜལ་འབུལ་ཞིང་བཀྲ་ཤིས་རྫས་བརྒྱད་ཀྱང་འབུལ། མཇུག་བསྟན་འབར་མ་དང་བསྔོ་བ་སྨོན་ལམ་
གྱིས་བརྒྱན་པར་བྱའོ། ་ཞེས་པ་འདི་ནི་ས་ཁྱི་ལོ་སྟག་རྩེ་ཞབས་དྲུང་རིན་པོ་ཆེ་སྡེ་སྲིད་ཀྱི་ཐུགས་འཁུར་
བཞེས་སྐབས། གུར་སྨོན་པ་རྣམས་ཀྱིས་ཞབས་བརྟན་གྱི་ཚིག་སྦྱོར་གསར་རྩོམ་ཞིག་དགོས་ཞེས་བསྐུལ་
བའི་ངོར། ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་དབེན་གནས་གུར་སྨོན་ར་ཁྲོད་དུ་སྦྱར་བའོ '' ''

336 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《འ》
-- -- ་ ༤. མ. . . -
༈ ཨོཾ་བདེ་ལེགས་སུ་གྱུར་ཅིག །བདེ་ལེགས་རྩ་བར་དངོས་བརྒྱུད་བླ་མ་དང༌། །ཞི་ཁྲོ་
རབ་འབྱམས་ཡི་དམ་ལྷ་ཚོགས་བཅས། །བསླུ་མེད་རིན་ཆེན་གསུམ་གྱི་བདེན་པ་ཡིས།།
འདི་ལྟར་དགེ་བའི་འབྲས་བུ་མཆིས་པར་མཛོད། །བདེ་ལྡན་ཞིང་གི་མགོན་པོ་ཚེ་དཔག་
མེད། །རྣམ་པར་རྒྱལ་མ་ཡིད་བཞིན་འཁོར་ལོ་སོགས། །འཆི་མེད་དངོས་གྲུབ་སྩོལ་
བའི་ལྷ་རྣམས་ཀྱིས། ། ཡིད་ལ་རེ་བའི་འབྲས་བུ་བསྒྲུབ་པར་མཛོད། །སྔོན་བསགས་
ལེགས་བྱས་ནོར་འཛིན་ཡངས་པའི་གཞིར། །ཡོན་ཏན་བདུན་ལྡན་སྡོང་པོ་རབ་ཏུ་
རྒྱས། །ལྷག་བསམ་བཟང་པོའི་ཡལ་འདབ་གཡོ་བ་ཅན། །སྐྱེ་དགུའི་ཚ་གདུང་བསིལ་
བྱེད་ཞབས་བརྟན་ཤོག །སྔོན་གོམས་བག་ཆགས་བཟང་པོའི་དད་ནོར་གྱིས། །སྐྱབས་
གསུམ་རིན་ཆེན་འབྲལ་མེད་གཙུག་བསྟེན་ཅིང་། །བསྟན་དང་བསྟན་འཛིན་གུས་པས་
ཉེར་མཆོད་པའི། ། ལྷ་སྲས་དམ་པ་ཡུན་རིང་ཞབས་ x །ལུགས་གཉིས་ཤེས་བྱའི་
འཆི་མེད་ལམ་ཡངས་པོར། །རྣམ་དཔྱོད་ཉི་ཟླའི་བསྒྲོད་པ་ཐོགས་མེད་ཅིང་། །ཡེ་
ཤེས་མུན་པའི་ཚོགས་རྣམས་དྲུང་ཕྱུང་བའི། ། ལྷ་སྲས་ཉི་མ་མགོན་པོའི་ཞབས་x།
ཉེས་བརྒྱའི་འབྱུང་གནས་རང་དོན་མ་ཆགས་པར། །གཅིག་ཏུ་འགྲོ་ལ་བརྩེ་བའི་ལྷག་
བསམ་ཅན། །སྔོན་གྱི་ཆོས་རྒྱལ་སེམས་དཔའི་རྗེས་འགྲོ་བའི། །རྒྱལ་སྲས་གཞོན་
ནུའི་ཚུལ་འཛིན་ཞབས་ x ། ཡི་གེ་འབྲི་ཀློ ག་མིང་གི་མངོན་བརྗོད་དང་། །སྙན་
ངག་སྡེབ་སྦྱོར་དཀར་ནག་རྩིས་ལ་སོགས། །ཡན་ཏན་ཀུན་གྱི་མངོན་པར་མཐོ་བ་
ཡི༑ ༑ཀུན་གྱི་བཀུར་འོས་ལྷ་སྲས་ཞབས་x །ཡབ་དང་ཡུམ་སོགས་བཀུར་འོས་
ཐམས་ཅད་ལ། །སྙན་པར་སྨྲ་ཞིང་གུས་པའི་སེམས་འཆང་བའི། ། ཡ་རབས་བཟང་
པོའི་རྗེས་སུ་འགྲོ་བ་ཡི། །དགེ་བའི་མཚན་ཅན་རྟག་ཏུ་ཞབས་x །ཆགས་སྡང་
རྨོངས་པའི་དགྲ་ལས་རབ་རྒྱལ་ཞིང་། །འགྲོ་ལ་བྱམས་བརྩེའི་ཆུ་རྒྱུན་རྟག་འབབ་
པའི། །དམ་པའི་ངང་ཅན་འགྲན་གྱི་ཟླ་བྲལ་བ། །ས་བདག་མི་ཡི་དབང་པོར་

ཞབས་བརྟན་སྨོན་ཚིག་གི་རིམ་པ། 337
《འ》
ཞབས་x །ཀུན་ལ་སྤྱི་ཁོག་སྙོམས་པའི་ཁྲིམས་བཅའ་ཞིང་། །རང་ལྟོས་འབྲངས་
ལ་མ་ལྟར་བརྩེ་བ་ཅན། །ཕས་རྒོལ་འཇོམས་ལ་གནམ་ལྕགས་རྡོ་རྗེའི་ཐོག །མི་
ཡི་དབང་ཁྱོད་ཡུན་རིང་ཞབས་x །རི གས་གཟུགས་སྒྱུ་རྩལ་སོགས་ཀྱིས་མ་དྲེགས་
ཤིང༌། ཕ་རོལ་ཟིལ་གྱིས་གནོན་པའི་སྙིང་སྟོབས་ཅན། །ཕྱི་ནང་མཛད་པ་གཞན་
ལས་ཁྱད་འཕགས་པའི། ། མི་ཡི་དབང་པོ་ཡུན་རིང་ཞབས་x །མདོར་ན་བདེ་ལེགས་
རྩ་བ་བསྟན་པ་དང་། །བསྟན་འཛིན་དགེ་འདུན་འདུས་པའི་སྡེ་ལ་སོགས། །བདེ་
སྐྱིད་ཉེར་འཚོའི་གཞི་ལ་རབ་འབད་པའི། ། ས་ཡི་དབང་ཕྱུག་ཡུན་རིང་ x །དཀོན་
མཆོག་རིན་ཆེན་གསུམ་གྱི་བདེན་པ་དང་། །ཆོས་ཉིད་མི་འགྱུར་ལས་འབྲས་བསླུ་
མེད་མཐུས། །བདག་གི་ལྷག་བསམ་དག་པའི་མཐུ་སྟོབས་ཀྱིས། །རྣམ་དག་སྨོན་
པའི་གནས་ཀུན་འགྲུབ་པར་ཤོག །སྔོན་ཚེ་སྟོན་པ་རྡོ་རྗེ་འཆང་དབང་དང༌། །རྩ་
བརྒྱུད་བླ་མའི་ཚོགས་དང་ཡི་དམ་ལྷས། །དམ་ཚིག་རྡོ་རྗེའི་རེ་ཁ་གཙུག་བཀོད་པའི།།
བཀའ་སྲུང་རྣམས་ཀྱིས་གཡེལ་མེད་འཕྲིན་ལས་མཛོད། ཅེས་པ་ས་འཛིན་དབང་པོའི་ཞབས་
བརྟན་འདི་ཉིད་མཁས་མང་ཀུན་གྱི་དབུས་ན་མངོན་པར་མཐོ་བ་གྲུབ་པའི་དབང་ཕྱུག་རྡོ་རྗེ་འཆང་ཆེན་པོ་དོན་ཡོད་
མཁས་གྲུབ་རིན་པོ་ཆེའི་ཞབས་འབྲིང་པ་རྣམས་ཀྱིས་ནན་ཆེར་བསྐུལ་བ་ལ་བརྟེན་ནས་གུར་སྨོན་དབེན་གནས་
སུ་ས་རྟ་ཟླ་བ་དགུ་བའི་ཚེས་ཉི་ཤུ་ལ་ མཁན་རིན་པོ་ཆེ་བྱམས་པའི་མཚན་ཅན་གྱིས་རྣམ་དཀར་དགེ་ཚོགས་
ལ་བརྟེན་ནས་གསར་དུ་བཞེངས་པའི་ཡི་གེ་པ་ནི་རྒྱལ་མཚན་དངོས་གྲུབ་གྱིས་བགྱིས་པའོ།། བྷ་ཝནྟུ།། །།

338 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཡ》
༄༅། ། རྗེ་དོན་ཡོད་མཁས་གྲུབ་ཀྱི་གསུང་འབུམ་ལས་དཀར་ཆག་གི་
རི མ་པ་བཞུགས་སོ།།
༄༅། །ན་མོ་གུ་རུ་བཛྲ་བྷི་ར་ཝཱ་ཡ། ཆོས་དབྱིངས་བདེ་བའི་ངང་ལས་མ་གཡོས་
ཀྱང༌། །དམིགས་མེད་ཐུགས་རྗེ་ཆེན་པོའི་གཞན་དབང་གིས། །སྣ་ཚོགས་སྤྲུལ་པའི་
བྱེད་པོ་རྒྱལ་བའི་བསྟན། །གསལ་མཛད་ཡོངས་འཛིན་ཚོགས་རྣམས་ཕྱག་གི་ཡུལ།།
རྣམ་དག་འོད་གསལ་བདེ་བ་ཆེན་པོའི་ཐུགས། །མཚན་དཔེའི་དཔལ་མངའ་མི་འགྱུར་
རྡོ་རྗེའི་སྐུ། །ངོ་བོ་དབྱེར་མེད་གོ་འཕང་མཆོག་བརྙེས་པའི། །རྒྱལ་བ་ཡན་ལག་
བདུན་ལྡན་ལ་ཕྱག་འཚལ། །བརྒྱད་ཟུང་ལང་ཚོས་རབ་མཛེས་གཞོན་ནུའི་སྐུ། །བཞི་
ལྷག་དྲུག་ཅུའི་དབྱངས་ཀྱིས་འགྲོ་དབུགས་དབྱུང་། །ཤེས་བྱའི་མཁའ་ལ་ཆགས་ཐོགས་
མེད་པའི་ཐུགས། །ངག་གི་དབང་ཕྱུག་འཇམ་དཔལ་དབྱངས་ལ་འདུད། །མགོན་
དེའི་གསང་གསུམ་ཡེ་ཤེས་སྒྱུ་འཕྲུལ་གར། །ཁམས་གསུམ་ཟ་ནུས་གཏུམ་དྲག་རྔམས་
པའི་ཚུལ། །ཕྱི་ནང་གསང་བའི་གཤིན་རྗེ་མཐར་སྐྱོད་པའི། །འཇིགས་མཛད་རྡོ་རྗེའི་
ཞབས་ལ་གུས་ཕྱག་འཚལ། །དཔག་ཡས་འགྲོ་ལ་བརྩེ་བའི་ལྷག་བསམ་དཀར། །རླབས་
ཆེན་ཚོགས་གཉིས་མཛད་པའི་ཆ་རྫོགས་ནས། །དོན་གཉིས་འོད་དཀར་འགྱེད་པའི་
འཕྲིན་ལས་ཅན། །སེམས་དཔའ་གསུམ་བརྩེགས་དེ་ལ་བདག་ཀྱང་དད། །ལུང་རྟོགས་
རིན་ཆེན་ཀུན་གྱི་འབྱུང་བའི་གནས། །མཁས་མཆོག་ཀླུ་དབང་ཚོགས་རྣམས་བརྟེན་
པའི་གཞི། །དཔལ་ལྡན་གུར་སྨོན་ཟླ་བའི་མ་མ་ཞེས། །ཕྱོགས་ཀུན་གྲགས་པས་
ཁྱབ་པ་གང་དེ་རྒྱལ། །སྲས་བཅས་རྒྱལ་བའི་ཚོགས་ཀྱིས་ལེགས་བསྔགས་པའི། །བུ་

སྐུ་གསུང་ཐུགས་རྟེན་གྱི་དཀར་ཆག་རིམ་པ། 339
རམ་ཤིང་པའི་མཛད་པ་གདུགས་དཀར་པོས། །འཛིན་མའི་ཁྱོན་ཀུན་ཅིག་ཆར་ཁྱབ་
པ་ཡིས། །སྟོང་གསུམ་མི་མཇེད་ཞིང་ཞེས་རབ་གྲགས་པའི། །གླིང་མཆོག་མཛམ་
གླིང་ཡངས་པའི་དབྱིག་འཛིན་གཞིར། །འདས་དང་མ་བྱོན་ད་ལྟའི་རྒྱལ་བ་ཡི། །དྲུག་
ཟུང་མཛད་པས་རྣམ་པར་རོལ་པའི་གནས། །དབུས་འགྱུར་རྡོ་རྗེ་གདན་གྱི་བྱང་ཕྱོགས་
སུ༑ ༑སྤྱན་རས་གཟིགས་དབང་ཐུགས་རྗེའི་འོད་དཀར་གྱིས། །རྒྱ་མཚོའི་གོས་ཅན་
རིང་དུ་གསལ་བྱས་པས། །ལེགས་བྲིས་གནས་ལ་འཁུ་བའི་ཡུལ་ལྗོངས་དེར། །བསིལ་
ལྡན་ཁ་བ་ཅན་ཞེས་གྲགས་པ་འབར། །འོག་མིན་གཙང་མའི་གནས་གསུང་དུས་མཐའ་
འདིར། །འཛམ་གླིང་ས་ལ་འཕོས་འདྲའི་དབུས་གཙང་དུ། །མིང་ཆགས་དེ་ཡི་དགེ་
མཚན་མ་བཟོད་པར། །འགྲན་ཟླ་འཚོལ་ཕྱིར་ཉིན་བྱེད་གླིང་བཞི་ཉུལ། །གང་གི་
དབྱིག་འཛིན་དགའ་མའི་ལྟོ་བ་རུ། ། ལྷ་ལྡན་ཞེས་བྱའི་ཡུལ་གྲུ་ཡངས་པ་དེར། །ཙཀྲ་
རྩིབས་སྟོང་ལྡན་ལྟར་བྱ་ལམ་ཡངས། ། ཆུ་སྐྱེས་འདབ་བརྒྱད་ལྟ་བུའི་ས་གཞི་མཛེས།།
འབིགས་བྱེད་བཀྲ་ཤིས་རྟགས་བརྒྱད་ཕྲེང་བས་བསྐོར། །དེར་ནི་པད་དཀར་འཛིན་པའི་
ཕོ་བྲང་དངོས། །རི་བོ་གྲུ་འཛིན་ངོགས་སུ་ལུགས་གཉིས་ཀྱི། །ཕན་བདེའི་འབྱུང་
གནས་ཆོས་ཀྱི་སྡེ་ཆེན་པོར། །ངུར་སྨྲིག་འཛིན་པ་བྱེ་བས་གང་བ་དང་། །རྒྱལ་བ་
རྒྱ་མཚོ་ཐུགས་རྗེ་གཟུགས་ཅན་བཞིན། །རྒྱལ་བ་ཤཱཀྱ་མུ་ནེར་རྣམ་རོལ་བ། །རྒྱལ་
བ་ཕྱག་ན་པདྨོའི་འཕྲིན་ལས་ཀྱིས། །རྒྱལ་བའི་འབྱུང་གནས་ར་ས་འཕྲུལ་སྣང་ཡོད།།
དེ་ལྟར་མདོ་རྒྱུད་ཀུན་ནས་ལུང་བསྟན་པའི། །མི་ཕམ་མགོན་གྱི་ཞིང་མཆོག་དགའ་
ལྡན་གནས། ། ས་ལ་འཕོས་འདྲའི་འདུས་པའི་སྡེ་ཆེན་པོར། །ཕྱོགས་ལས་རྣམ་རྒྱལ་
ལུང་རིགས་རྒྱལ་མཚན་རྩེར། །བསླབ་གསུམ་ནོར་བུའི་ཏོག་གིས་རབ་བརྗིད་པའི།།
ངུར་སྨྲིག་རྣམ་རོལ་མཁས་གྲུབ་དུ་མའི་གླིང་། །འཇམ་མགོན་བླ་མའི་གདན་ས་རྨད་
དུ་བྱུང་། །དེ་ཡི་ཉེ་འདབ་དགེ་བཅུའི་ཁྲིམས་ལྡན་པའི། ། ཡངས་པའི་གྲོང་ཁྱེར་

340 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཡ》
དབུས་ན་མངོན་མཐོ་བའི། །ཕྱོགས་ལས་རྣམ་པར་རྒྱལ་བའི་ཕོ་བྲང་དུ། །དད་དང་
གཏོང་བའི་ནོར་གྱིས་རབ་ཕྱུག་ཅིང༌། །མགོན་མེད་ཟས་སྦྱིན་ལ་འགྲན་མིའི་དབང་
པོ༑ ༑ རྩོད་པའི་དུས་ཀྱི་འཁོར་ལོས་བསྒྱུར་བ་ཁྱོད། །ལུགས་གཉིས་མཛད་པས་
རྒྱལ་ཕྲན་ཁྲོད་ན་མཐོ། །དེ་དང་ཟུང་འབྲེལ་འགྲོ་བའི་མཆོད་སྡོང་ཆེར། །སྐྱེས་
ཆེན་དུ་མས་ཞབས་སེན་བཀོད་པའི་གནས། །ཁྲིམས་ལྡན་འདུས་པའི་ཚོགས་ཀྱིས་
ཡོངས་གང་བའི། །ལེགས་བཤད་སྒྲ་དབྱངས་སྒྲོགས་པའི་གུར་སྨོན་དུ། །ཕྱི་རོལ་
སོ་ཐར་སྡོམ་པས་ཞི་དུལ་ཅན། །ནང་དུ་ཡང་གསང་འདུས་པའི་རིམ་གཉིས་གསལ།།
བསོད་ནམས་ཞིང་མཆོག་སྨད་རྒྱུད་གྲྭ་ཚང་གི །མཆོད་པར་སྟེགས་པའི་ཕྱག་སྲོལ་
བཟང་པོ་ཡོད། །འདི་ན་རྒྱལ་གསུང་ཆུ་མཚོ་ཆེར་གནས་ནས། །ལེགས་བཤད་མགྲིན་
པའི་རྫ་རྔ་ལ་ཆགས་པའི། །བཀའ་འབངས་ཐ་ཤལ་གཉིས་སྐྱེས་གྱི་ན་བས། །ཀུན་
མཁྱེན་ནོར་བུའི་གླིང་དུ་བགྲོད་པའི་ཐབས། །ཚོགས་གཉིས་གཤོག་ཡངས་དཀར་པོ་
རྒྱས་པའི་ཆེད། །དེ་ཕྱིར་སངས་རྒྱས་རྣམས་ཀྱིས་སྟོབས་བསྐྱེད་པའི། །ཆོ་འཕྲུལ་
རྣམ་པར་འཕྲུལ་བ་བསྟན་པའི་མདོར། ། ལས་བྱས་ནས་ནི་ངན་འགྲོར་སོང་བ་རྣམས།།
དེ་དག་ཐར་པར་བྱ་ཕྱིར་ཆོས་འདོད་པས། །དེ་བཞིན་གཤེགས་པ་དེ་དག་མཆོད་པར་
གྱིས། །རི་མོའི་མཆོད་རྟེན་རྣམ་པ་སྣ་ཚོགས་བྱོས། །གསེར་དང་དངུལ་དང་དེ་བཞིན་
ལུགས་རྣམས་དང་། །འཇིམ་པའི་སྐུ་གཟུགས་དག་ཀྱང་བྱེད་བཅུག་ནས། །མཆོད་
པ་སྣ་ཚོགས་ཀྱིས་ནི་མཆོད་པར་གྱིས། །མར་མེ་སིལ་སྙན་དྲི་དང་སྤོས་ཀྱིས་མཆོད།།
ཤེས་རབ་ཆེ་བའི་བསྔོ་བ་དག་ཀྱང་གྱིས། །མདོ་སྡེ་བཤད་དང་འདྲིར་ཡང་འཇུག་པར་
གྱིས། །དེ་བཞིན་གཤེགས་དང་མདོ་སྡེའི་གཟི་བརྗིད་ཀྱིས། །སྡིག་པའི་ལས་ལས་
སེམས་ཅན་དེ་ཐར་ནས། ། བླ་མེད་བྱང་ཆུབ་མཆོག་ལ་རེག་བར་དུ། དག་པའི་གནས་
སུ་སྐྱེ་བ་འཛིན་པར་འགྱུར། །ཞེས་སོགས་མདོ་རྒྱུད་ཀུན་ལས་བསྔགས་པ་ལྟར། །སྒྲ་

སྐུ་གསུང་ཐུགས་རྟེན་གྱི་དཀར་ཆག་རིམ་པ། 341
མའི་བསླུ་བྲིད་ཚེ་འདིའི་ཕུན་ཚོགས་ལ། །མཐར་ཐུག་ནོར་མཆོག་སྙིང་པོ་བླང་བའི་
ཕྱིར། །དད་པའི་ལག་པས་གཏོང་བའི་ནོར་གྱི་སྒོ། །ཆོག་ཤེས་འཕྲུལ་གྱི་ལྡེ་མིག་
གིས་ཕྱེ་ནས། ། ལྔ་ཕྲག་རིགས་པའི་གནས་རྣམས་འབྱུང་བའི་ས། །ངོ་མཚར་ཨེ་
ཡི་ཐ་གྲུ་ཡངས་པ་ནས། །བྱེད་པ་སྣ་ཚོགས་ལས་བཟང་ལྷ་ཡི་བུ། །བསོད་ནམས་
མཛེས་པའི་ཕོ་ཉས་ལེགས་བཀུག་སྟེ། །མཁའ་སྤྱོད་གནས་ལ་འགྲན་པའི་གཞལ་
མེད་དུ། །ཞི་ཁྲོ་རྒྱལ་བའི་སྐུ་གཟུགས་ཚར་དུ་དངར། ། སྐྱོན་བྲལ་རྒྱལ་བའི་སྐུ་གཟུགས་
གྲུབ་ཙམ་ནས། །ཕྱག་མཆོད་གནས་སུ་དཔལ་གྱི་མགུར་ནས་གསུངས། །འོན་ཀྱང་
རིང་བསྲེལ་ལ་སོགས་ནང་གཞུག་དང་། །སྦྱིན་བདག་བསོད་ནམས་སྤེ ལ་བའི་རབ་
གནས་ཚུལ། །རྒྱུད་སྡེ་མ་གཏོགས་མདོ་ལས་ཆེར་མི་འབྱུང་། །དེ་ཕྱིར་ནང་གཞུག་
མཛེས་པའི་བཞིན་རས་དག །དཀར་ཆག་མེ་ལོང་ངོས་སུ་འཕོས་པ་ལས། །མྱུར་
མཛད་ཕྱག་དྲུག་པ་དང་ཕྱག་བཞི་པ། །ལས་ཀྱི་གཤེན་རྗེ་འདོད་ཁམས་དབང་མོ་དང་།།
ནོར་བདག་རྣམ་ཐོས་སྲས་སོགས་སྲུང་མས་ཀྱང་། །གཡེལ་བ་མེད་པ་རྟག་ཏུ་སྡོངས་
གྲོགས་མཛོད། །ཞེས་དེ་ལྟ་བུའི་མཆོད་པར་བརྗོད་པ་སོགས་སྔོན་དུ་བཏང་ནས། མེ་
བྱ་ལོ་དང་ལྕགས་བྱི་ལོར་གུར་སྨོན་དུ་ཞི་ཁྲོ་རྒྱལ་བའི་སྐུ་གཟུགས་བཞེངས་པ་རྣམས་
ཀྱི་ནང་གཞུག་དཀར་ཆག་ཏུ་བཀོད་པ་ལ། ཐོག་མར་སྒྲིབ་བྲལ་ལྷན་སྐྱེས་བདེ་བའི་
གཞོན་ནུ་ཡིས། །རང་བཞིན་རྣམ་དག་མཛེས་མ་ལ་འཁྱུད་དེ། །ལྷུན་གྲུབ་སྤྲོས་
བྲལ་ཡེ་ཤེས་ཆེན་པོ་ནི། །རིགས་དང་དཀྱིལ་འཁོར་ཀུན་གྱི་བདག་པོ་རུ། །རྣམ་
རོལ་རྡོ་རྗེ་འཛིན་པའི་སྐུ་བརྙན་འདི། །རྩོལ་མེད་རང་བྱུང་ངོ་བོ་ཉིད་དུ་ཤར། །ཞེས་
འཇིགས་བྱེད་ཀྱི་སྐུ་བརྙན་བཞེངས་པའི་ས་ཕུད་རྡོ་ཕུད་སོགས་ལས་གྲུབ་པའི་རྡོ་རྗེ་འཆང་
གི་སྐུ་བརྙན་འདིའི་ནང་གཞུག་ལ། དེ་བཞིན་གཤེགས་པའི་འཕེལ་གདུང་རིགས་གཉིས།
རྗེ་རིན་པོ་ཆེའི་དབུ་ལོ་དང་ན་བཟའི་ཚལ་བུ། ༧པཎ་ཆེན་རིན་པོ་ཆེ་བློ་བཟང་ཆོས་

342 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཡ》
ཀྱི་རྒྱལ་མཚན་གྱི་ན་བཟའི་ཚལ་བུ་དང་དབུ་སྐྲའི་ཉག་མ། ༧ངག་དབང་བློ་བཟང་
རྒྱ་མཚོའི་ན་བཟའི་ཚལ་བུ་སོགས་མང་དུ་བཞུགས་ཤིང༌། བླ་མའི་མཚན་སྔགས་
ནས་གནོད་སྦྱིན་འཁོར་ལོའི་བར་གྱི་གཟུངས་ནས་མ་འཁྲུགས་པར་མཐོང་བ་བརྒྱུད་
པའི་ཕྱག་ལེན་ལྟར་ཆ་ཚང་བར་བཞུགས་ལ། འཇིགས་བྱེད་དུ། རྣམ་དག་འོད་གསལ་
བདེ་བའི་རོལ་པ་ལས། །དབུ་དགུ་སོ་བཞིའི་ཕྱག་དང་བཅུ་དྲུག་ཞབས། །ཟུང་ལྡན་
རྭ་སོགས་རྣམ་པར་ཡོངས་ཤར་ནས། ། ལམ་དང་འབྲས་བུའི་གནས་རྣམས་གསལ་
བྱེད་པའི། །འཇིགས་མཛད་རྡོ་རྗེའི་འདྲ་སྐུ་འདི་ཉིད་ནི། ། བི་ཤྭ་ཀརྨའི་ཁེངས་པ་
འཕྲོག་བྱེད་པའི། །འཕྲུལ་གྱི་བཟོ་བོས་འདྲེན་བྱེད་ལམ་ལ་གསལ། །དེ་ཡང་འཇིགས་
བྱེད་འདིའི་ནང་གཞུག་ནི། ཟས་གཙང་སྲས་པོའི་འཕེལ་གདུང་རྡོག་བཅུ་དང་། འོད་
སྲུང་ཆེན་པོའི་འཕེལ་གདུང་རྡོག་གཉིས། །འཇམ་དཔལ་གྱི་དབུའི་ཏོག་གི་ནང་དུ་
དུ་
གཞུག་པ་ནི་ཡུངས་འབྲུ་ལྟ་བུའི་རིང་བསྲེལ། །སྐུ་གདུང་གི་རིང་བསྲེལ་ནི། རྗེ་
བ་སོ་བའི་སྐུ་གདུང་སྤུར་སྦྱངས་བྱས་བའི་གདུང་ལ་རང་བྱོན་དུ་ཕེབས་པའི་འོད་དཔག་
མེད། ཧྲི༔ཡིག །རྡོ་རྗེ་སེམས་དཔའ་གསང་འདུས། རིགས་གསུམ་མགོན་པོ།
མི་ལ་རས་པ། ཆོས་རྒྱལ་རྣམས་ཀྱི་སྐུ་ཤིན་ཏུ་གསལ་བ་དང་། དུས་གསུམ་མཁྱེན་
པའི་དབུ་ཐོད་ལ་རྡོ་རྗེ་ཕག་མོ་དང་སེང་གདོང་མ་གཉིས་ཀྱི་སྐུ་ཤིན་ཏུ་གསལ་བ་དང་།
ཨ་ཡིག་འབུར་དོད་ཀྱིས་ཚུལ་དུ་བྱོན་པའི་ཀ་པཱ་ལ་ཚང་མ་སོགས་སྐུ་གདུང་རིང་བསྲེལ་
དང༌། སྐུ་བལ་གྱི་རིང་བསྲེལ་ནི། ༧རྒྱལ་བ་ཙོང་ཁ་པ་ཆེན་པོའི་དབུ་ལོ་སྐུ་ཆོས་
སྐུ་འགག་སོགས་འབོལ་རྩིད་འབོལ་རྣམས་ཀྱི་ཆ་ཤས་རེ། འབྲོམ་སྟོན་པ། པོ་ཏོ་
བ༑ སྤྱན་སྔ་བ། ཤ་ར་བ། གླང་ཐང་པ། ཐམས་ཅད་མཁྱེན་པ་དགེ་འདུན་གྲུབ་པ།
དགེ་འདུན་རྒྱ་མཚོ། བསོད་ནམས་རྒྱ་མཚོ། ཡོན་ཏན་རྒྱ་མཚོ། མཁས་གྲུབ་དགེ་
ལེགས་དཔལ་བཟང་། འདུལ་འཛིན་རིན་པོ་ཆེ། རྒྱལ་བ་བློ་བཟང་དོན་གྲུབ། མཁས་

སྐུ་གསུང་ཐུགས་རྟེན་གྱི་དཀར་ཆག་རིམ་པ། 343
《ཡ》
གྲུབ་སངས་རྒྱས་ཡེ་ཤེས། གྲུབ་ཆེན་ལས་ཀྱི་རྡོ་རྗེ། རྗེ་དྲུང་དགེ་འདུན་བཀྲ་ཤིས།
བསྟན་པ་རྒྱ་མཚོ། དགེ་འདུན་ཆོས་རྒྱལ་དབང་ཕྱུག བཀའ་དྲིན་མཉམ་མེད་བློ་
བཟང་དོན་ཡོད། དངོས་གྲུབ་རྒྱ་མཚོ་རྣམས་དང་། གཞན་ཡང་འགྲོ་མགོན་ཆོས་
རྒྱལ་འཕགས་པ། ཕག་མོ་གྲུབ་པ། བླ་མ་ཞང་སོགས་དམ་པ་དུ་མའི་དབུ་སྐྲ་ན་བཟའ་
སོགས་ཀྱི་ཚལ་བུ་དུ་མ་བཞུགས་ཤིང་། ཁྱད་པར་དུ་པཎ་ཆེན་བློ་བཟང་ཆོས་ཀྱི་རྒྱལ་
མཚན་སྐུ་རིང་འགག་ཅུང་ཟད་མ་ཚང་བ། ཕྱག་ལ་རྒྱུན་རིང་བཅངས་པའི་རྡོར་དྲིལ་
ཆ་ཚང་། དབུ་སྐྲ། ཞབས་ཕྱགས་ཡ་གཅིག རྗེ་བློ་བཟང་ཡེ་ཤེས་ཀྱི་དབུ་ཞྭ་ཚང་མ་
དང་དབུ་ལོ། བཞུགས་གདིང་ཚལ་བུ། ཐམས་ཅད་མཁྱེན་པ་བསོད་ནམས་རྒྱ་མཚོའི་
ཞབས་ཕྱགས་ཡ་གཅིག ངག་དབང་བློ་བཟང་རྒྱ་མཚོའི་སྐུ་འགན་སྦྱར་ཚང་མ། པུར་
རས། པུར་ཚ་རྣམས་འཕོན་ཆེ་ངེས། དབུ་སྐྲ་དང་སྐུ་གཟན་གྱི་ཚལ་བུ། རྒྱལ་བ་
འཕགས་པ་ལྷའི་ཐང་ཤམ་ཚང་མ། དབུ་སྐྲའི་ཆ་ཤས། རྒྱལ་སྲས་སྐུ་གོང་མའི་སྐུ་
འགག་ཚང་མ་དང་ཞབས་ཕྱགས་ཆ་གཅིག སྤྲུལ་པའི་སྐུ་ངག་དབང་བསྟན་འཛིན་
འཕྲིན་ལས་ཀྱི་ཞབས་ཕྱགས་ཆ་གཅིག རྗེ་དྲུང་བློ་བཟང་འཕྲིན་ལས་ཀྱི་ཞལ་དཀར་
ཞལ་ཕྱིས་ཞབས་ཕྱགས་ཡ་གཅིག སེམས་དཔའ་ཆེན་པོའི་དབུ་ལོ་བུབས་གཅིག ཕྱག་
སིལ་སོགས་སྐུ་བལ་གྱི་རིང་བསྲེལ་རྣམས་བཞུགས་ཤིང༌། གཞན་ཡང་རྒྱ་གར་གྱི་
པཎ་གྲུབ་དུ་མའི་དམ་རྫས་རིལ་བུ། མར་བའི་དབུ་ཀླད་རིལ་བུ། དགེ་ལུགས་ཀྱི་
བླ་མ་རྣམས་ཀྱི་སྐུའི་ཆ་ཤས་ལས་བྱུང་བའི་རྟེན་འདུས་རིལ་བུ། བཀྲ་ཤིས་ལྷུན་པོའི་
སྐྱེ་བདུན་དང་བདུད་རྩི་རིལ་བུ། རྗེ་དྲུང་རིན་པོ་ཆེས་ཕྱག་བདར་དུ་གནང་བའི་རྒྱ་བོད་
ཀྱི་རྟེན་འདུས་རིལ་བུ། དེ་བཞིན་གཤེགས་པའི་འཕེལ་གདུང་གི་གཙོས་བྱིན་རྟེན་སྣ་
ཚོགས་པ་ཕྱོགས་གཅིག་ཏུ་བསྡུས་པའི་རིལ་བུ་ལ་སྟག་རྩེ་བྱང་ཆུབ་གླིང་པ་སོགས་ནས་
ཡིག་དྲུག་དུང་འཕྱུར་མང་དུ་སོང་བའི་རིལ་བུ་དང་། ངེད་རང་ནས་ཀྱང་ལག་བདར་

344 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཡ》
དཀར་ཆག་ཟུར་གསལ་ལྟར་གྱི་རྟེན་འདུས་རིལ་བུའི་ཕབ་རྒྱུན་མང་ཙམ་བཞུགས་པ་
དང༌། ཆོས་སྐུའི་རིང་བསྲེལ་གྱི་དབང་དུ་བགྱིས་ན་འཇམ་དཔལ་གྱི་ཞལ་ནས་རྩ་ཞལ་
གྱི་བར་གྱི་དབུའི་ནང་དུ་འཇིགས་བྱེད་དབང་སྐུར་བརྒྱུད་དང་། མན་ངག་བརྒྱུད་པའི་
བླ་མ་ཉེ་བརྒྱུད་དང་རིང་བརྒྱུད་གཉིས་ཀའི་མཚན་སྔགས་ཡི་གེ་འབྲུ་གསུམ་གྱི་བར་
དུ་སྤེལ་བ་དང་། གཞན་ཡང་ལམ་རིམ་བརྒྱུད་པའི་བླ་མ་རྣམས་དང༌། གསང་འདུས།
བདེ་མཆོག ཀྱེ་རྡོར། མགོན་ཆེན་བཅུ་གསུམ། འཇམ་དབྱངས་ཆོས་སྐོར། ལམ་
འབྲས་བཤད་བརྒྱུད། གསུང་ངག་བརྒྱུད་པ་སོགས་དབང་དང་མན་ངག་བརྒྱུད་ཀྱི་བཤད་
པ་རྗེས་གནང་སོགས་ཀྱི་བླ་མ་རྣམས་ཀྱི་མཚན་སྔགས་ཡི་གེ་འབྲུ་གསུམ་དང་སྤེལ་
བ་མང་དུ་བཞུགས། གཞན་ཡང་དབུ་གཙུག་ཏུ་རིག་པ་ཆེན་མོ་དང་། གདུགས་དཀར་
སྲུང་འཁོར། སྨིན་དབུས་སུ་ནོར་བུ་རྒྱས་པའི་གཞལ་མེད་ཀྱི་གཟུངས། མགྲིན་
པར་དབྱངས་གསལ། སྐུ་སྟོད་ཀྱི་ཆར་གསང་འདུས། བདེ་མཆོག་འཇིགས་བྱེད་ཀྱི་
རྡོར། འཇམ་དཔལ་མཚན་བརྗོད། རྟ་མགྲིན་སོགས་བླ་མེད་ཀྱི་རྒྱུད་སྡེ་དུ་མའི་གཟུངས་
གོང་ས་ལྔ་པ་ཆེན་པོའི་ཕྱག་བདར་དུ་གནང་བ་དང༌། ངེད་རང་གིས་ཀྱང་ལག་བདར་
བ་མང་དུ་བཞུགས། དཔལ་མཆོག་དང་པོ་དེ་ཉིད་བསྡུས་པ། ཀུན་རིགས་སོགས་
རྣལ་འབྱོར་རྒྱུད་ཀྱི་གཟུངས་རྣམས་དང༌། རྣམ་སྣང་མངོན་བྱང་། རྡོར་དབྱིངས་སོགས་
སྤྱོད་རྒྱུད་ཀྱི་གཟུངས་རྣམས་དང་། ཐུབ་པ་དམ་ཚིག་གསུམ་བཀོད། རིགས་གསུམ་
མགོན་པོ། གདུགས་དཀར། འོད་ཟེར་ཅན། ལོ་མ་གྱོན་མ་སོགས་དང་། གཞན་
ཡང་གསང་བ་རིང་བསྲེལ། བྱང་ཆུབ་རྒྱན་འབུམ། གཙུག་ཏོར་རྣམ་རྒྱལ། གཙུག་
ཏོར་དྲི་མེད། རྟེན་འབྲེལ་སྙིང་པོ་བཅས་བྱ་རྒྱུད་ཀྱི་ལྷ་ཚོགས་རྣམས་ཀྱི་གཟུངས་སྔགས།
ཕྱག་དྲུག་པ། ཞལ་བཞི་པ། གུར་མགོན། དམག་ཟོར་མ། ལྕམ་སྲིང་། རྣམ་སྲས།
ལས་མཁན། དཔལ་མགོན་བདུད་ཅུ་རྩ་ལྔ་སོགས་ཆོས་སྐྱོང་རྣམས་ཀྱི་མཚན་སྔགས་

《ཡ》 སྐུ་གསུང་ཐུགས་རྟེན་གྱི་དཀར་ཆག་རིམ་པ། 345
ཡི་གེ་འབྲུ་གསུམ་དང་སྤེལ་བ་རྣམས་གོང་ས་ཆེན་པོའི་ཕྱག་བདར་དང༌། ངེད་རང་
གིས་ཀྱང་ལག་བསྟར་བ་རྣམས་གོ་རིམ་གནས་མ་འཆུགས་པར་མཐོང་བ་བརྒྱུད་པའི་
ཕྱག་ལེན་ལྟར་བཞུགས། པད་གཟུངས་ལ་ཤིས་བརྗོད་ནོར་གཟུངས་རྣམས་དང་། ཁྲིའི་
ནང་དུ་གནོད་སྦྱིན་འཁོར་ལོ། ཚོགས་བདག་འཁོར་ལོ། བུམ་གཏེར། འབྲུ་སྨན།
དར་ཟབ། ཟངས་ལྕགས། རིན་པོ་ཆེ་སོགས་ཆ་ཚང་བ་མང་པོས་ཕྱུར་བུར་གཏམས་
ནས་བཞུགས། གཞན་ཡང་ཤཱ་རིའི་བུ་དང་མོའུ་འགལ་གྱི་བུ་གཉིས་ཀྱི་ཚེམས་ཀྱི་
དུམ་བུ་དང་ཆོས་གོས་ཀྱི་ཚལ་བུ། ཏེ་ལོ། ནཱ་རོ། གྲུབ་ཆེན་བཱིར་ཝ་པ་རྣམས་ཀྱི་
རུས་རྒྱན་གྱི་ཚལ་བུ། ཇོ་བོ་རྗེའི་པཎ་ཞྭ། འབྲོམ་སྟོན་པའི་དབུ་ལོ། བླ་མ་མར་
པའི་ཚེམས་ཀྱི་ཚལ་བུ། ཁྲོ་ཕུ་ལོ་ཙཱ་བའི་གདུང་རུས་ཀྱི་དུམ་བུ། རྗེ་དགེ་འདུན་རྒྱ་
མཚོ་དང་བསོད་ནམས་རྒྱ་མཚོ་གཉིས་ཀྱི་ཚེམས་ཀྱི་དུམ་བུ་དང་གཉིས་ཀའི་ཆིབས་
པའི་ཚེམས་ཀྱི་དུམ་བུ་སོགས་པོ་ཏ་ལའི་ནང་རྟེན་ཡོད་དོ་ཅོག་གི་ཆ་ཤས་ལས་རྟེན་འདུས་
རིལ་བུར་དྲིལ་བ་རྣམས་བཞུགས། ༈ སྐུ་གསུང་ཐུགས་རྟེན་བཞུགས་ཚུལ་ནི། པུར་
ཚྭ་ལས་གྲུབ་པའི་ལམ་རིམ་བླ་བརྒྱུད། རྗེ་རིན་པོ་ཆེའི་སྐུ་འདྲ་གླང་འཕུར་མ། རྒྱལ་
བ་སེང་གེའི་ང་རོའི་སྐུ་བརྙན། པཎ་ཆེན་རིན་པོ་ཆེའི་ཕྱག་ཚྭ། ངག་དབང་བློ་བཟང་
རྒྱ་མཚོའི་འདྲ་སྐུ་པུར་ཚུ་ལས་གྲུབ་པ་ཆེ་བ། ཡང་ངག་དབང་བློ་བཟང་རྒྱ་མཚོའི་
སྐུ་རབ་བྱུང་གི་ཆ་བྱད་ཅན་དང༌། རྡོ་རྗེ་ཕྲེང་བའི་དབང་གནང་བའི་ཆ་བྱད་ཅན་གཉིས་
ཀྱི་བྲིས་ཐང་ལ་ཕྱག་ཞབས་བཞི་ཀའི་རྗེས་ཤིན་ཏུ་གསལ་བ་རྣམས་འཇམ་དཔལ་གྱི་ཞལ་
ནས་རྩ་ཞལ་གྱི་བར་གྱི་དབུའི་ནང་དུ་བཞུགས། སྐུའི་གཡས་ལ་གསང་འདུས། གཡོན་
ལ་བདེ་མཆོག །དབུས་སུ་འཇིགས་བྱེད་བདུད་ལས་རྣམ་རྒྱལ་གྱི་འདྲ་སྐུ་པཎ་ཆེན་
རིན་པོ་ཆེ་གོང་མའི་ཕྱག་ཚྭ། མགྲིན་པར་གསུང་གི་ལྷ་ཚེ་དཔག་མེད། དབྱངས་
ཅན་མ། ནུ་མ་གཡས་གཡོན་གཉིས་སུ་པུར་ཚྭ་ལས་གྲུབ་པའི་གསང་འདུས་དང་

346 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཡ》
བདེ་མཆོག །ཐུགས་ཀར་ཡེ་ཤེས་སེམས་དཔའི་ཚུལ་གྱིས་པཎ་ཆེན་རིན་པོ་ཆེ་གོང་
མའི་ཕྱག་ཚྭ་འཇིགས་བྱེད་བདུད་ལས་རྣམ་རྒྱལ་གྱི་སྐུ་ཆེ་ཆུང་གཉིས་ཀྱང་བཞུགས།
དེའི་འོག་ཏུ་ཕྱག་རྡོར་འཁོར་ལོ་ཆེན་པོའི་ཐང་སྐུ། པོ་ཏོ་བའི་ཐུགས་དམ་རྟེན་གྱི་
མི་གཡོ་བའི་ལི་སྐུ། རྟེན་འདམ་ལས་གྲུབ་པའི་མི་འཁྲུགས་པའི་སྐུ། མགོན་པོ་
ཀླུ་སྒྲུབ་ཀྱི་ཕྱག་བཟོར་གྲགས་ང་འི་སྐུ་འཇིམ་ལས་གྲུབ་པའི་ཐུགས་རྗེ་ཆེན་པོའི་སྐུ་རྣམས་
བཞུགས། ལྟེ་བར་རྡོ་རྗེ་ཕག་མོ་དམར་པོའི་སྐུ་དང་། པུར་ཚྭ་ལས་གྲུབ་པའི་སྐྱེས་
བུ་གསུམ་གྱི་ཆོས་སྐྱོང་གི་འདྲ་སྐུ། ཆོས་རྒྱལ་ཡབ་ཡུམ་གྱི་སྐུ་ཐང་། མགོན་པོ་
ཞལ་གྱི་སྐུ་ཐང་བྱིན་ཅན་རྣམས་ཀྱང་སྐུ་སྨད་ཀྱི་ཆར་བཞུགས། གསུང་གི་རྟེན་གསང་
འདུས་རྒྱུད། རྒྱུད་ཕྱི་མ་དང་བཅས་པ། འཇམ་དཔལ་མཚན་བརྗོད། ངག་དབང་བློ་
བཟང་རྒྱ་མཚོའི་ཕྱག་དཔེ་རྡོར་གཅོད། སྨོན་ལམ་རྣམ་གསུམ་དང་བཅས་པ་རྣམས་
བཞུགས། ཐུགས་རྟེན་རྗེ་རིན་པོ་ཆེའི་ཕྱག་ཚྭ་ཨ་ཐམ་མ། ཇོ་བོ་རྗེའི་ཕྱག་ཚྭ། བླ་
མ་ཞང་གི་ཕྱག་ཚྭ། ངག་དབང་བློ་བཟང་རྒྱ་མཚོའི་ཕྱག་འཕྲེང་ཤེལ་ལས་གྲུབ་པ་རྡོག་
ཉི་ཤུ་དང་། པཎ་ཆེན་རིན་པོ་ཆེའི་ཕྱག་འཕྲེང་རྡོག་གཅིག་རྣམས་ཀྱང་ཐུགས་ཀ་སོགས་
སུ་བཞུགས། སྲོག་ཤིང་ལ་དངོས་གྲུབ་ཐུན་མོང་བ་དང་། ཐུན་མོང་མ་ཡིན་པ་མཚོན་
ཕྱིར་རྩ་བ་ཟླུམ་པོ་ཁ་དོག་དཀར་པོས་ཞི་བའི་ལས་མཚོན། དེའི་སྟེང་དུ་རྒྱས་པའི་
ལས་མཚོན་ཕྱིར་དབྱིབས་གྲུ་བཞི་ཁ་དོག་སེར་པོ། དེའི་སྟེང་དུ་དྲག་པོའི་ལས་མཚོན་
ཕྱིར་དབྱིབས། གྲུ་གསུམ་ཁ་དོག་ནག་པོ། དེའི་སྟེང་དུ་དབང་གི་ལས་མཚོན་པའི་
དབྱིབས་ཟླ་གམ་ཁ་དོག་དམར་བ། དེའི་སྟེང་དུ་གྲུབ་པ་ཆེན་པོ་བརྒྱད་མཚོན་པའི་དབྱིབས་
ཟུར་བརྒྱད། ཁ་དོག་སྣ་ཚོགས། དེའི་སྟེང་དུ་སྐུ་གསུམ་གོ་འཕང་མཚོན་པའི་དབྱིབས་
ང 
མཆོད་རྟེན་ལྟ་བུ། ཁ་དོག་མི
ཁ་དོག་སྔོན་པོར་བྱས་ཤིང་། གནས་ལྔར་ཡེ་གེ་འབྲུ་ལྔ་དང་།
ཙ
ཚེ་མ
རྩེ་མོར་རིག་པ་ཆེན་པོའི་གཟུངས། གཞན་ཡང་སྲོག་ཤིང་བརྟེན་པའི་སྔགས་དང་།

《ཡ》 སྐུ་གསུང་ཐུགས་རྟེན་གྱི་དཀར་ཆག་རིམ་པ། 347
འདོད་གསོལ་གྱི་སྨོན་ལམ་ཤིས་བརྗོད་དང་བཅས་པ་མ་ཚང་བ་མེད་པ་བཞུགས། སྐུ་
རྒྱུ་འཇིམ་པ་ལ་རྒྱ་བོད་ཀྱི་གནས་ཆེན་རྣམས་ཀྱི་ས་སྣ། རྡོ་སྣ་ཆུ་སྣ་སྨན་སྣ་ཚོགས་
རིན་པོ་ཆེ་སྣ་ཚོགས་ཀྱི་ཕྱེ་མ། མཆོག་དམན་བར་བའི་རུས་པ་སྐྲ་སེན་ལ་རུས་ཆོག་
དང་སྐྲ་ཆོག་ཚུལ་བཞིན་དུ་བྱས་པ་དང༌། སྨོན་ལམ་གྱི་དུས་ཚོགས་ལ་ཞལ་ཕུ་བསྐོར་
བའི་འཇིམ་པ་དང་། ངེད་རང་ནས་ཀྱང་འཇིགས་བྱེད་ཀྱི་སྔགས་གསུམ་མང་དུ་བཟླས་
པའི་འཇིམ་པ་སྐུ་རྒྱུར་བསྲེས་པ་ཡིན་ལ། ༈ དྲི་མེད་རྒྱལ་བའི་སྐུ་གཟུགས་གྲུབ་
ཙམ་ནས། བྱིན་རླབས་འོད་ཀྱི་ཕུང་པོར་རོ ་གཅིག་ཀྱང་། ཐུགས་རྗེའི་བྱིན་རླབས་
གཟུགས་ཅན་བཞིན་གྱུར་ནས། །ཀུན་གྱི་མིག་གི་ལམ་དུ་རབ་ཀྲ་བ། །དེ་ཀོ་གསུམ་
བརྩེགས་རྒྱལ་བའི་སྐུ་མཆོག་འདི། །མཐོང་ཐོས་དྲན་རེག་འགྲོ་བའི་གསོས་སུ་གྱུར།།
སེམས་དཔའི་གསུམ་བརྩེགས་ཅན་འདིའི་ནང་གཞུག་ལ་ཐོག་མར་བདེ་གཤེགས་འོད་
བྱེད་པའི་དབུ་ཡི་ནང་དུ་དེ་བཞིན་གཤེགས་པའི་འཕེལ་གདུང་རིགས་མི་འདྲ་བ་རྡོག་
གསུམ། རྒྱལ་བ་རྒོད་ཚང་བའི་རིང་བསྲེལ། རྒྱལ་བ་བསོད་ནམས་རྒྱ་མཚོའི་གདུང་
རུས། ཁྲི་རིན་པོ་ཆེ་རྣམ་དག་རྡོ་རྗེའི་གདུང་རུས། ཆོས་འཕགས་ཀྱི་ཚེམས་རྣམས་
ཀྱི་ཆ་ཤས། རྗེ་རིན་པོ་ཆེའི་དབུ་ལོ་ན་བཟའ། ཇོ་བོ་རྗེའི་པཎ་ཞྭའི་ཚལ་བུ་དང་ཕྱག་
ཕྲེང་གི་ཐག་པ། འབྲོམ་ཆོས་ཀྱི་རྒྱལ་པོའི་གཟིམས་ཐུལ་ཞིག་དང་བཅས་པ། ལྷོ་
བྲག་གྲུབ་ཆེན་ལས་ཀྱི་རྡོ་རྗེའི་དབུ་སྐྲའི་ཉག་མ་ན་བཟའི་ཚལ་བུ། མཁས་གྲུབ་དགེ་
ལེགས་དཔལ་བཟང་། རྒྱལ་ཚབ་རིན་པོ་ཆེ། འདུལ་འཛིན་རིན་པོ་ཆེ། པཎ་ཆེན་
རིན་པོ་ཆེ་སྐུ་གོང་འོག་གཉིས། ཐམས་ཅད་མཁྱེན་པ་ན་རིམ། སྤྱན་སྔ་བ། གླང་
ཐང་བ། ཕག་གྲུ་བླ་མ་ཞང་སོགས་དམ་པ་དུ་མའི་དབུ་ལོ་ན་བཟའ་སོགས་ཀྱི་ཚལ་
བུ༔ རྒྱལ་བ་བསོད་ནམས་རྒྱ་མཚོའི་ཞབས་ཕྱགས་ཡ་གཅིག །རྗེ་དྲུང་རིན་པོ་ཆེ་
དང་སེམས་དཔའ་ཆེན་པོ་གཉིས་ཀྱི་དབུ་ལོ་བུབས་སོགས་ཡུངས་འབྲུ་ལྟ་བུའི་རིང་བསྲེལ།

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ
348_ ། _ 《ཡ》
- - ，- - •ཟ + -- -- -- ======= -
སྐུ་བལ་གྱི་རིང་བསྲེལ་རྣམས་དང་། ཆོས་སྐུའི་རིང་བསྲེལ། བླ་མའི་མཚན་སྔགས།
གཟུངས་ཆེན་སྡེ་ལྔ་། ཆོས་སྐྱོང་རྣམས་ཀྱི་མཚན་སྔགས། སྨོན་ལམ་ཤིས་བརྗོད།
གནོད་སྦྱིན་འཁོར་ལོའི་བར་མ་འཁྲུགས་པར་ཆ་ཚང་བར་བཞུགས་ཤིང་། སྐུ་རྟེན་
ལ་རྒྱ་གར་གྱི་གྲུབ་ཆེན་འགའ་ཞིག་དང་། བོད་ཀྱི་དགེ་ལུགས་བཀའ་བརྒྱུད། ས་
སྐྱ་སོགས་དམ་པ་དུ་མའི་སྐུའི་ཆ་ཤས་ལས་བྱུང་བའི་དམ་རྫས་རྣམས་ཀྱི་རྟེན་འདམ་འཇིམ་
པ་ལ་བསྲེས་པའི་སྐུ་བྱས་པ་རྒྱལ་བ་ཙོང་ཁ་པ་ཆེན་པོའི་སྐུ་བརྒྱ་དང་བརྒྱད། ཚེ་དཔག་
མེད་དང་མི་འཁྲུག་པ། སྤྱན་རས་གཟིགས་རྣམས་ཀྱི་སྐུ་ཉི་ཤུ་རྩ་གཅིག་རེ། པཎ་
ཆེན་རིན་པོ་ཆེའི་ཕྱག་ཚྭ། བཀའ་གདམས་ལྷ་བཞི། གསང་བདེ་འཇིགས་གསུམ།
སྒྲོལ་མ་དཀར་སྔོན། ཕྱག་དྲུག་པ། ཆོས་རྒྱལ། ལྷ་མོ་བཅས་བཞུགས་ཤིང་། གསུང་
རྟེན་སངས་རྒྱས་མཚན་འབུམ། འདུལ་བ། ལམ་རིམ་ཆུང་བ། སྤྱོད་འཇུག་དང་
བཅས་པ་བཞུགས། ཐུགས་རྟེན་རྗེ་རིན་པོ་ཆེའི་ཕྱག་ཚུ་ཨ་ཐམ་མ། བླ་མ་ཞང་དང་
ཇོ་བོ་རྗེའི་ཕྱག་ཚྭ་རྣམས་བཞུགས། སེང་གེའི་ང་རོའི་ནང་གཞུག་དེ་བཞིན་གཤེགས་
པའི་འཕེལ་གདུང་གིས་གཙོས་སྐུ་གདུང་གི་རིང་སྲེལ། སྐུ་བལ་གྱི་རིང་བསྲེལ་རྣམས་
དང༌། ཆོས་སྐུའི་རིང་བསྲེལ་རྣམས་ཀྱང་ཆ་ཚང་བར་བཞུགས་ལ། གསང་ཆེན་སྒོ་
འབྱེད་འདིའི་ནང་གཞུག་དེ་བཞིན་གཤེགས་པའི་འཕེལ་གདུང་ཁྱོར་གང་བཞུགས་ཤིང་།
རབ་གནས་ཀྱང་དཔལ་རྡོ་རྗེ་འཇི གས་བྱེད་ཀྱི་སྒོ་ནས་རྒྱས་པར་བགྱིས་ཤིང་། བྱིན་
རླབས་ཀྱི་ཚན་ཁ་ཤིན་ཏུ་ཆེ་བ་ཀུན་གྱི་མིག་ལམ་དུ་གསལ་བ་ལྟར་ཡིན་ནོ།། ༈ བགྲང་
ཡས་རྒྱལ་བའི་བརྩེ་བའི་ཆུ་གཏེར་ཆེ། །ལེགས་བྱས་མན་ད་ར་ཡིས་བསྲུབས་པ་ལས།།
ཕུལ་བྱུང་བདུད་རྩིའི་བཅུད་ལྡན་ཀཱ་ལ་ཤ །བླ་མགོན་དབྱེར་མེད་དམ་པ་དེ་ལ་འདུད།།
དེ་ཡང་ཡེ་ཤེས་མགོན་པོ་ཕྱག་དྲུག་པའི་སྐུ་བརྙན་འདིའི་ནང་གཞུག་ལ་སྟོན་པ་མཉམ་
མེད་ཤཱཀྱའི་རྒྱལ་པོའི་འཕེལ་གདུང་རྡོག་ཉི་ཤུ་རྩ་ལྔ་དང་། སྐུ་རུས་ཀྱི་ཚལ་བུ། སངས་

སྐུ་གསུང་ཐུགས་རྟེན་གྱི་དཀར་ཆག་རིམ་པ།
 ལམ་349
རྒྱས་འོད་སྲུང་གི་འཕེལ་གདུང་རྡོག་གཅིག །སངས་རྒྱས་གླང་པོའི་འཕེལ་གདུང་རྡོག་
གཅིག །སྐུ་ཤའི་ཚལ་བུ། ཆོས་འཕགས་ཀྱི་ཚེམས་ཀྱི་ཚལ་བུ། རྒྱལ་བ་དགེ་འདུན་
གྲུབ་ཀྱི་སྐུ་རུས་ཀྱི་ཚལ་བུ། ཇོ་བོ་རྗེའི་ན་བཟའི་ཚལ་བུ། དགེ་སློང་ལེགས་བཤད་
རྒྱ་མཚོའི་སྐུ་རུས་ཀྱི་ཚལ་བུ། ཤ་ར་བའི་དྲ་ཕད་ཀྱི་ཚལ་བུ། རྗེ་རིན་པོ་ཆེའི་དབུ་
ལོ་ཉག་མ་དང་། སྐུ་ཆོས། སྐུ་ཤམ། སྐུ་གཟན་གཞུགས་གདིང༌། ཞབས་ཕྱགས་
བཅས་ཀྱི་ཚལ་བུ། རྒྱལ་ཚབ་མཁས་གྲུབ། འདུལ་འཛིན་རིན་པོ་ཆེ། རྟོགས་ལྡན་
འཇམ་དཔལ་རྒྱ་མཚོ་བཅས་ཀྱི་ན་བཟའི་ཚལ་བུ་དང་། པཎ་ཆེན་སྐུ་གོང་འོག རྒྱལ་
བ་དགེ་འདུན་རྒྱ་མཚོ་སོགས་རྒྱལ་བ་ན་རིམ་གྱི་དབུ་ལོ། །ན་བཟའི་ཚལ་བུ། ཁྱད་
པར་དུ་ངག་དབང་བློ་བཟང་རྒྱ་མཚོའི་པུར་དར། པུར་རས། སྐུ་སྨད་གཡོགས་ཀྱི་
ཕྱེད་ཁ། ཚངས་དབྱངས་རྒྱ་མཚོའི་སྐུ་གཟན་ཚང་མ། རྒྱལ་བ་འཕགས་པ་ལྷ། ཁྲི་
རིན་པོ་ཆེ་བློ་བཟང་དོན་ཡོད། རྗེ་དྲུང་རིན་པོ་ཆེ། སེམས་དཔའ་ཆེན་པོ། རྒྱལ་
སྲས་རིན་པོ་ཆེ། བླ་མ་མཁས་གྲུབ་སོགས་དགེ་ལུགས་ཀྱི་བླ་མ་རྣམས་ཀྱི་དབུ་ལོ །
ན་བཟའི་ཚལ་བུ། རི་དྭགས་རུ་རུའི་ལྕགས་ཚལ། རྗེ་མར་བའི་སྒོམ་ཐག་གི་ཚལ་
བུ༔ མི་ལའི་སྒོམ་ཐག བཞུགས་གདན་གྱི་ཚལ་བུ། འགྲོ་མགོན་ཆོས་རྒྱལ་འཕགས་
པ་དང་། ཕག་མོ་གྲུབ་པ། བླ་མ་ཞང་བཅས་ཀྱི་དབུ་ཞྭ་དང༌། ན་བཟའི་ཚལ་བུ། རྗེ་
ཙོང་ཁ་པའི་གསང་ཆབ་རིལ་བུ། པཎ་ཆེན་རིན་པོ་ཆེ། རྒྱལ་དབང་ན་རིམ་གྱིས་
གསང་ཆབ། སྐྱེ་བདུན་རིལ་བུ། དུང་ཕྱུར་མང་དུ་སོང་བའི་མ་ཎི་རིལ་བུ། དགེ་
ལུགས་ཐུན་མོང་མ་ཡིན་པའི་རྟེན་འདུས་རིལ་བུ། གཞན་ཡང་རྟེན་འདུས་སྣ་ཚོགས་
པ་བཞུགས། དབུ་གཟུངས་ནས་གནོད་སྦྱིན་འཁོར་ལོའི་བར་གྱི་ཆོས་སྐུའི་རིང་བསྲེལ་
རྣམས་དང་། མགོན་པོའི་ཐུན་མོང་མིན་པའི་གཟུངས་བཞུགས་རྣམས་ཆ་ཚང་བཞུགས།
སྐུའི་རྟེན་ལ། རྗེ་རིན་པོ་ཆེས་ས་དང་སྤར་ལ་ཕྱག་ནས་སོང་བའི་རྗེ་ཉིད་ཀྱི་སྐུ། རྒྱལ་

350 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
-- - - -- - - ག་----- 
- -4-ཟ - -，
བ་ལྔ་པའི་ཕྱག་ཚྭ་རྒྱལ་བ་ཉིད་ཀྱི་སྐུ། པུར་ཚྭ། སྟོན་པའི་སྐུ། པཎ་ཆེན་རིན་པོ་
ཆེའི་ཕྱག་ཚ་བཀའ་གདམས་ལྷ་བཞི་ཕྱག་ནས་བརྒྱ་རྩམ- ，། མགོན་པོ་ཕྱག་དྲུག་པ། རྗེ་
དྲུང་སྤྲུལ་པའི་སྐུའི་ཕྱག་ཚྭ་བདེ་མཆོག གསང་འདུས་ཀྱི་སྐུ། བླ་མ་མཁས་གྲུབ་
ཀྱི་ཕྱག་ཚྭ་གསང་བདེ་འཇིགས་གསུམ། དམ་རྫས་སྣ་ཚོགས་བསྲེས་པའི་བཅུ་གཅིག་
ཞལ། གྲུབ་ཐོབ་ཐང་སྟོང་རྒྱལ་པོའི་ཕྱག་ཚྭ་སྟོན་པའི་སྐུ། ཕྱག་དྲུག་པའི་སྐུ། གཞན་
ཡང་ནག་པོ་སྐོར་གསུམ་གྱི་ཐང་སྐུ་རྣམས་བཞུགས་ཤིང་། གསུང་རྟེན་ལ་འཇིགས་
བྱེད་ཀྱི་བསྐྱེད་རྫོགས། ལམ་རིམ་ཆེན་མོ་སོགས་མང་དུ་བཞུགས། ཐུགས་རྟེན་ལ་
ཇོ་བོའི་ཕྱག་ཚྭ། རྗེ་རིན་པོ་ཆེའི་ཕྱག་ཚྭ་ཨ་ཐམ་མ། ནང་དུ་འཕེལ་གདུང་བརྒྱད་
བཞུགས་པའི་ས་ཚྭ་གཅིག པཎ་ཆེན་རིན་པོ་ཆེའི་ཕྱག་ཕྲེང་རྡོག་གཅིག རྒྱ་བོད་
ཀྱིས་སྣ་རྡོ་སྣ་སོགས་འདོད་དགུ་སྣ་ཚོགས་བཞུགས་སོ།། ༈ དུས་གསུམ་རྒྱལ་
བའི་བསྟན་དང་བསྟན་འཛིན་ཚོགས། །གཡེལ་མེད་བུ་སྡུག་བཞིན་དུ་སྐྱོང་བ་ལ། །འཇམ་
དཔལ་རྡོ་རྗེའི་བཀའ་བཞིན་སྒྲུབ་མཛད་པའི། །དམ་ཅན་གཤིན་རྗེའི་རྒྱལ་པོ་ལ་ཕྱག་
འཚལ། །གཤིན་རྗེ་ཆོས་ཀྱི་རྒྱལ་པོའི་སྐུ་བརྙན་འདིའི་ནང་གཞུག་ལ་རྒྱལ་པོ་མ་སྐྱེས་
དགྲའི་རྟེན་སྐལ་གྱིས་གཙོས་སངས་རྒྱས་ཀྱི་འཕེལ་གདུང་རྡོག་བཅོ་ལྔ་སྐོར་སོགས་ཡུངས་
འབྲུ་ལྟ་བུའི་རིང་བསྲེལ་དང་། རྗེ་རིན་པོ་ཆེའི་ན་བཟའ། རྒྱལ་ཚབ་མཁས་གྲུབ།
པཎ་ཆེན་རིན་པོ་ཆེ་སྐུ་གོང་འོག ཐམས་ཅད་མཁྱེན་པ་ན་རིམ་དང༌། གོང་ས་ལྔ་པ་
ཆེན་པོ། ཆོས་རྒྱལ་སྲོང་བཙན་སྒམ་པོ། ཚངས་དབྱངས་རྒྱ་མཚོ། རྗེ་དྲུང་བློ་བཟང་
འཕྲིན་ལས། སེམས་དཔའ་ཆེན་པོ་གོང་འོག རྒྱལ་སྲས་རིན་པོ་ཆེ། བུ་སྟོན་ཐམས་
ཅད་མཁྱེན་པ། འཁོན་སྟོན་ནམ་མཁའ་དཔལ་བཟང་། མར་པ་མི་ལ། པོ་ཏོ་བ།
གླང་ཐང་བ། ཤ་ར་བ། རྒྱ་ལྕགས་རི་བ་སོགས་དམ་པ་དུ་མའི་དབུ་ལོ་ན་བཟའ་ཤངས་
མཚལ་གསང་ཆབ་རིལ་བུ་གཞན་ཡང་དགེ་ལུགས་པ་རྣམས་ཀྱི་ཐུན་མོང་མ་ཡིན་པའི་

སྐུ་གསུང་ཐུགས་རྟེན་གྱི་དཀར་ཆག་རིམ་པ། _ 351
རྟེན་རྣམས་ཕྱོགས་གཅིག་ཏུ་བསྡུས་པ། མ་ཎི་དུང་ཕྱུར་མང་དུ་སོང་བའི་མ་ཎི་རིལ་
བུ། བཀྲ་ཤིས་ལྷུན་པོ་ནས་ཕྱག་བདར་གནང་བའི་བདུད་རྩི་རིལ་བུ་སོགས་སྐུ་བལ་
གྱི་རིང་བསྲེལ་དང་། ཆོས་རྒྱལ་རང་གི་ཐུན་མོང་མ་ཡིན་པའི་བླ་མ་བརྒྱུད་པའི་མཚན་
སྔགས་ནས་བཟུང་གནོད་སྦྱིན་འཁོར་ལོའི་བར་གྱི་གཟུངས་རྣམས་ཀྱང་གོང་འོག་མ་
འཕྱུགས་པ་མཐོང་བ་བརྒྱུད་པའི་ཕྱག་ལེན་བཞིན་བཞུགས་པ་ནི་ཆོས་སྐུའི་རིང་བསྲེལ་
ཡབ་ཡུམ་གཉིས་ཀའི་ནང་དུ་བཞུགས། སྐུའི་རྟེན་ལ་ངག་དབང་བློ་བཟང་རྒྱ་མཚོའི་
པུར་ཚྭ་ལས་གྲུབ་པའི་རྗེ་ཉིད་ཀྱི་སྐུ། རྗེ་རིན་པོ་ཆེའི་ཕྱག་ཚྭ་ཚེ་དཔག་མེད་ཀྱི་སྐུ།
པཎ་ཆེན་བློ་བཟང་ཡེ་ཤེས་ཀྱི་ཕྱག་ཚྭ་འཇིགས་བྱེད་ཀྱི་སྐུ། སེམས་དཔའ་ཆེན་པོའི་
ཕྱག་ཚྭ་ཀླུ་དབང་གི་སྐུ། སྔར་གྱི་ཐང་སྐུ་བྱིན་ཅན་རྣམས་ཀྱང་མང་དུ་བཞུགས། མངའ་
རིགས་ཞབས་དྲུང་གི་ཐུགས་དམ་རྟེན་ཙན་དན་ལས་གྲུབ་པའི་ལྕམ་སྲིང་གི་སྐུ་སོགས་
སྐུ་རྟེན་ཡང་མང་དུ་བཞུགས། མཚན་བརྗོད། ངན་སོང་སྒོ་གཅོད། འཇམ་དབྱངས་
ཤེས་རབ་བློ་འཕེལ། བརྒྱད་སྟོང་པ་བཅས་གསུང་རྟེན་དུ་མ་དང་། སྤྱན་སྔ་བའི་ཐུགས་
དམ་རྟེན་གྱི་པད་སྤུངས། གླང་རི་ཐང་བའི་ཕྱག་ཕྲེང་། བསིལ་བའི་ཚལ་གྱི་རྡོ་ནག་
ལས་གྲུབ་པའི་ཀ་པཱ་ལ་སོགས་ཐུགས་ཀྱི་རྟེན་ཡང་བྱིན་ཅན་མང་དུ་བཞུགས་པའི་སྐྱེ་
འགྲོ་ཐམས་ཅད་ཀྱི་ཡིད་ཀྱི་ངལ་གསོར་གྱུར་པ་ཡིན་ལ། ངག་དབང་དབྱངས་ཅན་ལྷ་
མོ་ཁྲོས་བའི་གར། །བསིལ་གསུམ་དྲེགས་པའི་མགོ་བོར་རབ་བསྒྱུར་ཞིང་། །ཁྱད་
པར་ཉི་མའི་གཉེན་གྱི་བསྟན་སྲུང་མཆོག །ལས་བཞིའི་འཕྲིན་ལས་སྒྲུབ་པའི་ལྷ་མོ་
རྒྱལ། །དཔལ་ལྡན་དམག་ཟོར་རྒྱལ་མོའི་སྐུའི་སྣང་བརྙན་འདིའི་ནང་གཞུག་ལ་དེ་
བཞིན་གཤེགས་པའི་འཕེལ་གདུང་བདུན། རྗེ་རིན་པོ་ཆེ། མཁས་གྲུབ་རིན་པོ་ཆེ།
པཎ་ཆེན་རྣམ་པ་གཉིས། ལྔ་པ་ཆེན་པོ་སོགས་རྒྱལ་བ་ན་རིམ་གྱི་ན་བཟའི་ཚལ་བུ།
ཕག་མོ་གྲུབ་པའི་དབུ་ཞྭ་ཚང་མ། སྐུ་ཞབས་ཚངས་དབྱངས་རྒྱ་མཚོའི་དབུ་ལོ། རྒྱལ་

352 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཡ》
བ་ལྔ་པའི་པུར་ཐག་དང་སྐུ་གཡོགས་ཕོན་ཆེ་ཙམ་རྣམས་བཞུགས། དབུ་གཟུངས་ནས་
གནོད་སྦྱིན་འཁོར་ལོའི་བར་གྱི་ཆོས་སྐུའི་རིང་བསྲེལ་རྣམས་གོ་རིམ་འཕྱུགས་མེད་
དང༌། ལྷ་མོ་རང་གི་ཐུན་མོང་མ་ཡིན་པའི་གཟུངས་གཞུགས་རྣམས་ཀྱང་ཆ་ཚང་བཞུགས།
སྐུའི་རྟེན་ལ་རྗེའི་ཕྱག་ནས་མའི་རིན་འབྱུང་གི་གསེར་ཐང་གཅིག ཕག་མོ་གྲུབ་པའི་
སྐུ༑ འཇིགས་བྱེད་ཀྱི་སྐུ། གདུགས་དཀར། ཕྱག་དྲུག་པའི་བྲིས་སྐུ། བེང་གི་བྲིས་
སྐུ༔ ལྷ་མོའི་བྲིས་སྐུ་བཅས་བཞུགས་ཤིང་། གསུང་རྟེན་ལ་བདེ་མཆོག་དྲིལ་བུ་ལུས་
དཀྱིལ་གྱི་བསྐྱེད་རིམ། འབྲེལ་བ་དོན་གསལ་སོགས་མང་དུ་བཞུགས། ཐུགས་རྟེན་
ལ་རྟ་མགྲིན་གསང་སྒྲུབ་ཀྱི་ཕུར་པ། སྐུ་ཞབས་ཚངས་དབྱངས་རྒྱ་མཚོའི་ཕུར་མདུད་
བཅས་བཞུགས་སོ།། ༈ ངེས་འབྱུང་ཚུལ་ཁྲིམས་ཅན་གྱི་གཉིས་སྐྱེས་ལ། །འདོད་
དགུའི་ཆར་གྱི་རེ་བ་ཡོངས་སྐོར་ཞིང༌། །གསང་འཛིན་རྡོ་རྗེ་འཛིན་པའི་བཀའ་ཉན་
མཆོག །རྣམ་མང་ཐོས་པའི་སྲས་དེ་རྒྱལ་གྱུར་ཅིག །དེ་ཡང་རྒྱལ་ཆེན་རྣམ་ཐོས་
སྲས་ཀྱི་སྐུའི་སྣང་བརྙན་འདིའི་ནང་གཞུག་ལ་རྒྱལ་བའི་འཕེལ་གདུང་བརྒྱ་རྩ་བརྒྱད།
ཆོས་འཕགས་ཀྱི་ཚེམས་འཁྲུལ་མེད་ཀྱི་ཆ་ཤས། རྒྱལ་བ་ཙོང་ཁ་པ་ཆེན་པོའི་དབུ་སྐྲ།
ཆོས་གོས་རྣམ་གསུམ། མཉེས་འབོལ། མཁས་གྲུབ་རྗེ་སོགས་འཇམ་དབྱངས་གཙང་
པ་བདུན་རྒྱུད། འདུལ་འཛིན། རྒྱལ་བ་དགེ་འདུན་གྲུབ་པ་སོགས་ཐམས་ཅད་མཁྱེན་
པ་ན་རིམ། པཎ་ཆེན་རིན་པོ་ཆེ་རྣམ་པ་གཉིས། འཕགས་པ་ལྷ། རྗེ་དྲུང་སྤྲུལ་སྐུ་
རིན་པོ་ཆེ། རྒྱལ་སྲས་རིན་པོ་ཆེ། སློབ་དཔོན་དངོས་གྲུབ་རྒྱ་མཚོ་སོགས་དགེ་ལུགས་
ཀྱི་བླ་མ་རྣམས་ཀྱི་ན་བཟའི་ཚལ་བུ། ཕག་མོ་གྲུབ་པ། བླ་མ་ཞང་། རྭ་ལོ་ཙ་བ་
རྣམས་ཀྱི་ན་བཟའ་སོགས་དང་། རྒྱ་གར་གྱི་གནས་ཆེན་རྣམས་ཀྱི་ས་སྣ་རྡོ་སྣ། ཤིང་
སྣ་སོགས་དམ་རྫས་ཁྱད་པར་ཅན་མང་དུ་བཞུགས། དབུ་གཟུངས་ནས་གནོད་སྦྱིན་
འཁོར་ལོའི་བར་གྱི་ཆོས་སྐུའི་རིང་བསྲེལ་རྣམས་དང་། རྣམ་སྲས་རང་གི་ཐུན་མོང་

སྐུ་གསུང་ཐུགས་རྟེན་གྱི་དཀར་ཆག་རིམ་པ། །
《ཡ》 _ 353
མ་ཡིན་པའི་གཟུངས་གཞུག་རྣམས་ཀྱང་ཆ་ཚང་བར་བཞུགས། སྐུའི་རྟེན་ལ་པཎ་
ཆེན་རིན་པོ་ཆེའི་ཕྱག་ཚྭ་རྗེ་རིན་པོ་ཆེ། འབྲོམ་སྟོན་པ། བཀའ་གདམས་ལྷ་བཞི།
གསང་བདེ་འཇིགས་གསུམ། མགོན་ཆོས་ལྷ་མོ་རྣམས་དང་། སྐུ་རྒྱུ་པུར་ཚྭ་ལས་
གྲུབ་པའི་ཐུབ་དབང་། ཇོ་བོ་རྗེ། མཁན་པོ་བོ་དྷི་ས་ཏྭཱ། གསང་བདེ་འཇིགས་གསུམ།
ཀྱི་རྡོར། དུས་འཁོར། རྟ་མགྲིན། སྐྱེས་བུ་གསུམ་གྱི་ཆོས་སྐྱོང་རྣམས་ཀྱང་རང་
རང་གི་གནས་ལ་བཞུགས་ཤིང་། གསུང་རྟེན་བརྒྱད་སྟོང་པ། འདུལ་པའི་གླེགས་
བམ་བྱང་ཆུབ་ལམ་རིམ་རྣམས་བཞུགས། ཐུགས་རྟེན་ལ་རྗེའི་ཕྱག་ཚྭ་ཨ་ཐམ་མ། ཇོ་
བོ་རྗེའི་ཕྱག་ཚྭ། བླ་མ་ཞང་གི་ཕྱག་ཚྭ་རྣམས་བཞུགས་ཤིང་། དེ་ལྟར་གོང་དུ་བཤད་
པ་ལྟར་གྱི་ཞི་ཁྲོ་རྒྱལ་བའི་སྐུ་ཡི་སྣང་བརྙན་རྣམས་རིང་བསྲེལ་རྣམ་པ་བཞི་སོགས་བྱིན་
རླབས་ཀྱི་ཕུང་པོའི་རང་བཞིན་དུ་གྱུར་པར་མ་ཟད། དགེ་འདུན་བཅུ་ཕྲག་གསུམ་སོགས་
ཀྱིས་དཔལ་རྡོ་རྗེ་འཇིགས་བྱེད་ཆེན་པོའི་དཀྱིལ་འཁོར་ལ་བརྟེན་ནས་རབ་ཏུ་གནས་
པ་ལེགས་པར་བགྱི་བའི་མཐོང་ཐོས་དྲན་རེག་གི་འགྲོ་བ་རྣམས་སྨིན་གྲོལ་གྱི་ལམ་ལ་
འགོད་པའི་བྱེད་ལས་ཁྱད་པར་ཅན་དང་ལྡན་པ་ཡིན་ཏེ། བསླབ་བཏུས་སུ་མདོ་ལུང་
དྲངས་པ་ལས། འོད་ཟེར་བསམ་གྱིས་མི་ཁྱབ་རབ་བཀྱེ་སྟེ། །འོད་ཟེར་བཀྱེ་ནས་
སེམས་ཅན་འདུལ་བར་བྱེད། །མཐོང་ན་ལེགས་པའི་འོད་ཟེར་རབ་གཏོང་ཞིང་། །སེམས་
ཅན་ཇི་སྙེད་འོད་ཟེར་ངེས་ཤེས་པ། །དེ་དག་མཐོང་ལ་དོན་མེད་མ་ཡིན་ཏེ། །བླ་ན་
མེད་པའི་ཡེ་ཤེས་མཆོག་གི་རྒྱུ། ། མི་རྣམས་ཀུན་ལ་སངས་རྒྱས་ཡོངས་བསྟན་ཅིང༌།།
ཆོས་ཀྱང་ཡོངས་བསྟན་ལམ་ཀྱང་བསྟན་བྱེད་ཅིང་། །རྒྱལ་བའི་སྐུ་གཟུགས་མཆོད་
རྟེན་བསྟན་བྱེད་པ། །དེས་ན་མཐོང་ལེགས་འོད་ཟེར་འགྲུབ་པར་འགྱུར། །ཞེས་
དང༌། དགའ་བར་བྱེད་པའི་འོད་ཟེར་རབ་གཏོང་ཞིང་། །སེམས་ཅན་གང་དག་འོད་
དེས་བསྐུལ་བྱེད་པ། །དགའ་བས་རྒྱས་ཤིང་བྱང་ཆུབ་མཆོག་དོན་དུ། །རབ་བྱུང་འགྱུར་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ་
354 
 གས-- - - 《ཡ》
བར་བྱ་ཞེས་སེམས་བསྐྱེད་དེ། །ཐུགས་རྗེ་ལྡན་པའི་སྐུ་གཟུགས་མཚན་བརྒྱན་པ། །པདྨའི་
གདན་ལ་བཞུགས་པ་རྣམས་བྱས་ཤིང་། །རྟག་ཏུ་སངས་རྒྱས་ཡོན་ཏན་རྣམས་བརྗོད་
པ༑ ༑དེས་ན་དགའ་བྱེད་འོད་ཟེར་གྲུབ་པར་འགྱུར། །ཞེས་དང་། སངས་རྒྱས་སྟོན་
པས་འོད་ཟེར་རབ་གཏོང་ཞིང་། ། ཚེ་ཟད་མཐའ་མར་གང་དག་དེས་བསྐུལ་བ། །སངས་
རྒྱས་རྗེས་དྲན་སངས་རྒྱས་མཐོང་བར་འགྱུར། །དེ་དག་ཤི་འཕོས་སངས་རྒྱས་བཞུགས་
ཤིང་འགྲོ །འཆི་བའི་དུས་སུ་སངས་རྒྱས་དྲན་བྱས་ཏེ། །དགའ་བྱེད་རྒྱལ་བའི་སྐུ་
གཟུགས་བརྟེན་བྱས་ཤིང་། །འཆི་ཁར་སངས་རྒྱས་སྐྱབས་སུ་བརྟེན་བརྗོད་པས། །སངས་
རྒྱས་སྟོན་པའི་འོད་ཟེར་ངེས་ཐོབ་བོ། །ཞེས་དང༌། གཞན་ཡང་། ངེས་པ་དང་མ་
ངེས་པའི་ཕྱག་རྒྱའི་མདོ་ལས། བསོད་ནམས་རབ་ཏུ་འཕེལ་བར་བྱ་བ་ལ། །སངས་
རྒྱས་དང་ཕྲད་པ་ནི་དེ་ལྟར་དགོས་པ་ཡོད་དོ། །དེ་བཞིན་གཤེགས་པ་རྣམས་ཀྱི་སྐུ་གཟུགས་
ཙམ་མཐོང་བ་ཡང་། དེ་ཙམ་དུ་འབྲས་བུ་དཔག་ཏུ་མེད་ན་སངས་རྒྱས་རང་གི་ངོ་བོ་
མཐོང་ན་ལྟ་སྨོས་ཀྱང་ཅི་དགོས། ཞེས་པ་དང་། དད་པའི་སྟོབས་བསྐྱེད་པ་ཕྱག་རྒྱའི་
མདོ་ལས། རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས་བསྐལ་བ་གང་
གཱའི་ཀླུང་གི་བྱེ་མ་སྙེད་དུ་འཇིག་རྟེན་གྱི་ཁམས་ཐམས་ཅད་ཀྱི་རྡུལ་སྙེད་ཀྱིས་རང་སངས་
རྒྱས་དག་ལ་ཉིན་གཅིག་བཞིན་དུ་ལྷ་ཡི་ཟས་རོ་བརྒྱ་པ་དང་ལྡན་པ་བྱིན་པ་དང་། དེ་
བཞིན་དུ་ལྷ་ཡི་གོས་རྣམས་བྱིན་པ་བས། འཇམ་དཔལ་རིགས་ཀྱི་བུ་འམ་རིགས་
ཀྱི་བུ་མོ་གང་ལ་ལ་ཞིག་གིས་སངས་རྒྱས་རི་མོར་བྲིས་པའམ། གཟུགས་སུ་བྱས་
པ་མཐོང་ན། དེ་ནི་དེ་བས་ཆེས་བསོད་ནམས་གྲངས་མེད་པ་བསྐྱེད་ན། ཐལ་མོ་སྦྱར་
བའམ། མེ་ཏོག་གམ། བདུག་སྤོས་སམ། མར་མེ་དག་གི་འབུལ་བ་ལྟ་ཅི་སྨོས།
ཞེས་པ་དང་། གཞན་ཡང་། བདེ་གཤེགས་སྐུ་གཟུགས་རྩིག་ངོས་བྲིས་པ་ལ། །འཁྱུག་
བཞིན་པ་ཡི་མིག་གིས་བལྟས་ན་ཡང་། ། ལས་ཀྱི་སྒྲིབ་པ་རྣམས་ནི་བསྲབས་བྱས་ཏེ།།

སྐུ་གསུང་ཐུགས་རྟེན་གྱི་དཀར་ཆག་རིམ་པ། ། 355
དེ་དག་རིམ་གྱིས་སངས་རྒྱས་བྱེ་བ་མཐོང་། །ཞེས་སོགས་རྒྱ་ཆེར་བསྔགས་པ་རྣམས་
ཁོང་དུ་ཆུད་པར་བྱས་ལ་དང་བའི་སེམས་ཀྱིས་བླ་ན་ཡོད་མེད་ཀྱི་མཆོད་པ་སོགས་ལ་
བརྩོན་པར་བྱ་དགོས་སོ། །འདིར་སྨྲས་པ། དྲི་མེད་སྐུ་ཡི་ལེགས་བྲིས་གཞལ་ཡས་
སུ༑ ༑རིང་བསྲེལ་རྣམ་བཞི་འདོད་ཡོན་རྩེ་དགའ་རོལ། །སྔགས་དང་ཏིང་འཛིན་
ཕྱག་རྒྱའི་ཕོ་ཉ་ཡིས། །ཡེ་ཤེས་མཐོ་རིས་བདག་པོ་སྤྱན་དྲངས་ནས། །སྐལ་ལྡན་
འཆི་མེད་ཚོགས་རྣམས་སྒོ་གསུམ་གྱིས། །ལེགས་བྱས་ཆུས་སྐྱེས་འདབ་སྟོང་ལྡན་
པ་ཡི། །ཐུགས་རྗེའི་སྤྱན་སྟོང་མངའ་བའི་སྐུ་མཆོག་ལ། །དད་པའི་སྙིམ་པ་བཀང་
སྟེ་འཐོར་བར་བྱེད། །གང་སྐུ་མཐོང་ཐོས་དྲན་རེག་དོན་ལྡན་པ། །རིགས་ཀུན་བདག་
པོ་རྡོ་རྗེ་འཆང་དང་མཚུངས། །རྡོ་རྗེ་འཛིན་ཡང་གཟུགས་སྐུ་འདི་ཉིད་བཞིན། །སྐྱེ་
དགུའི་བསོད་ནམས་ཞིང་དུ་མངོན་པར་གྲུབ། །མཐའ་ཡས་རྒྱལ་བའི་མཐུ་སྟོ བས་
ཡེ་ཤེས་ཚོགས། ། མ་ལུས་གཅིག་བསྡུས་འཇམ་དཔལ་དཔའ་བོའི་སྐུ། །ཐུགས་
རྗེའི་བྱིན་རླབས་སྲིད་པ་འདིར་ཤོང་བ། ། རྒྱ་མཚོའི་གོས་ཅན་འདི་ཡང་ཤིན་ཏུ་ཡངས།།
འདི་ཡི་ཐུགས་རྗེའི་གཟི་བྱིན་མ་བཟོད་པར། །ལྷ་ལྡན་སྤྲུལ་པའི་ཤཱཀྱ་མུ་ནེ་ཡང་། །འཛིན་
མའི་སྟེང་དུ་བདག་ནི་དགོས་མེད་ཅེས། །གདེངས་ཅན་མཆོད་གནས་ཟོལ་ལ་བརྟེན་
གྱི་དོགས། །མཐུ་སྟོབས་དབང་ཕྱུག་གསང་བདག་རྡོ་རྗེ་འཛིན། །མི་ཟད་བདུད་ཀྱི་
དཔུང་ཚོགས་འཇོམས་པ་ལ། ། ཡེ་ཤེས་སྤྱན་ལྡན་གཞན་ལས་བདག་མཆོག་གཅེས།།
སྙེམས་པའི་གཟུགས་ཀྱིས་རྣམ་འགྱུར་བསྟེན་པའི་ཚལ། །བྱིན་རླབས་གཏེར་གྱུར་
མ་ཧེའི་ཞལ་ཅན་གྱི། །གཏུམ་དྲག་རྔམས་པའི་སྐུ་མཆོག་འདི་ཉིད་ཀྱང་། །ཕྱི་ནང་
གསང་པའི་གཤིན་རྗེ་འདུལ་བ་ལ། །མཐུ་སྟོབས་ནུས་པ་ཉིད་དང་མཚུངས་པ་ཡོད།།
གང་འདིར་ཡེ་ཤེས་མེ་དཔུང་དབུས་བཞུགས་པ། །ས་འཛིན་དབང་པོར་འཇིག་མེས་
འཁྱུད་པ་བཞིན། །ཕོ་སྐད་སྒྲ་ཡིས་སྲིད་པ་གསུམ་གཡོ་བ། །དབང་སྔོན་དབྱིངས་

356 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
- 《ཡ》
ནས་དབྱར་རྔ་སྒྲོག་པ་བཞིན། །དུས་གསུམ་རྒྱལ་བ་སྲས་བཅས་ཐམས་ཅད་ཀྱི། །བྱིན་
རླབས་གཅིག་ཏུ་བསྡུས་པའི་ཕུང་པོ་སྟེ། །མ་རུང་བདུད་དཔུང་འཇོམས་ལ་རྡོ་རྗེའི་
ཐོག །དོན་གཉིས་རེ་བ་སྐོང་པའི་ཡིད་བཞིན་ནོར། །མཐའ་དག་དངོས་གྲུབ་འགུག་
པའི་ལྕགས་ཀྱུའང་ཡིན། །འདི་ནི་སྔོན་བསགས་ལེགས་བྱས་ཡིད་བཞིན་ནོར། །གཞན་
ཕན་སེམས་ཀྱི་ཤིང་རྟས་ལེགས་དྲངས་ཏེ། །དལ་འབྱོར་ཀླུ་དབང་གཙུག་ཏུ་བསྟེན་
པ་འདི། །བྱེད་པོ་དྲི་མེད་སྨོན་ལམ་ཁོ་ནར་ངེས། །བདེ་གཤེགས་སྐུ་གཟུགས་ཕལ་
པའི་ས་རྡོ་སོགས། །དམན་པའི་རྒྱུ་དང་བཟོ་བོས་བསྒྲུབ་ལ་ཡང་། །བསོད་ནམས་
ཞིང་དུ་སངས་རྒྱས་ཉིད་མཚུངས་ཞེས། །བསླུ་མེད་བདེན་པར་གསུངས་པས་བཀའ་
སྩལ་ན། །གྲངས་མེད་རྒྱལ་བའི་མཁྱེན་བརྩེ་ཟླ་བས་འཕེལ། །གདུལ་དབང་འཇུག་
པ་བཅུ་པས་བསྲུབས་པ་ལས། །གཟུགས་སྐུ་མཚན་མོའི་མགོན་པོ་ཤར་བ་ལ། །ཤེས་
ལྡན་མཁས་པ་སུ་ཞིག་ཅིས་མི་དད། །དུང་དུང་ཐུགས་ཀྱིས་དཀོན་མཆོག་མཆོད་པ་
སོགས། །ཡང་ཡང་དགེ་བའི་ལམ་ལ་གཞོལ་བ་ན། ། ལེགས་ལེགས་དལ་འབྱོར་
ཚང་བའི་རྟེན་ཐོབ་ནས། །ངེས་ངེས་རྒྱལ་བའི་གོ་འཕང་ཐོབ་པར་གྱུར། །ཕུལ་བྱུང་
ཞི་ཁྲོའི་སྐུ་བརྙན་བཞེངས་པ་ལ། །བསམ་དང་སྦྱོར་བས་ཕན་པ་བསྒྲུབ་པ་ནི། -།མགོན་
དེའི་ཐུགས་རྗེའི་མཆིལ་བས་རབ་དྲངས་ནས། །ཐམས་ཅད་གཟིགས་པའི་གོ་འཕང་
མྱུར་ཐོབ་ཤོག །བདག་ཀྱང་དེང་ནས་ཡང་སྲིད་ཐམས་ཅད་དུ། །འཇམ་དཔལ་ཞི་
ཁྲོས་འབྲལ་མེད་རྗེས་བཟུང་ནས། །རྒྱལ་བའི་དམ་ཆོས་མ་ལུས་འཛིན་པ་ལ། །འཇམ་
མགོན་ཙོང་ཁ་པ་དང་མཚུངས་པར་ཤོག །དེ་ཡི་མཐུ་ལས་གཉུག་མའི་སེམས་ཀྱི་ངོས།།
གློ་བུར་དྲི་མའི་སྦུགས་ལས་རབ་གྲོལ་ཏེ། །ཀུན་རྫོབ་སྒྱུ་ལུས་དོན་དམ་འོད་གསལ་
གཉིས། །ངོ་བོ་དབྱེར་མེད་གོ་འཕང་མཆོག་ཐོབ་ནས། །གྲངས་མེད་སྤྲུལ་པའི་ཟློས་
གར་སྒྱུར་བར་ཤོག །མདོར་ན་ཕན་བདེའི་འབྱུང་གནས་ཐུབ་བསྟན་དང༌། །དེ་འཛིན་

《ཡ》 ་ སྐུ་གསུང་ཐུགས་རྟེན་གྱི་དཀར་ཆག་རིམ་པ།
_ _357
- ཟ-- + --- - ， - --+
སྐྱེས་བུ་དགེ་འདུན་འདུས་པའི་སྡེ། །དབྱར་གྱི་ཆུ་མཚོ་ལྟ་བུར་རབ་འཕེལ་ནས། ། ལྷར་
བཅས་འགྲོ་བའི་གཙུག་ན་མངོན་མཐོར་ཤོག །འཇིག་རྟེན་ཁམས་འདིར་ནད་འཁྲུག་
མུ་གེ་སོགས། །ཆེར་སྙི གས་ལྔ་བདོའི་ཆད་པ་ལས་ཐར་ནས། །ཚེ་བསོད་མངའ་
ཐང་ལོ་ལེགས་བཀྲ་ཤིས་པའི། །རྫོགས་ལྡན་གསར་བའི་དགའ་བདེར་སྤྱོད་པར་ཤོག།
ཅེས་པ་ནི་གུར་སྨྱོན་གྱི་རྟེན་གཙོ་རྡོ་རྗེ་འཇིགས་བྱེད་ཆེན་པོ་སོགས་རྟེན་གསར་བཞེངས་རྣམས་ཀྱི་དཀའ་ཆག་
འདི་ཡང་ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་སྨྲས་པའོ།། །། ༈ ཨོཾ་བདེ་ལེགས་སུ་
གྱུར་ཅིག །དཔག་མེད་ལེགས་བྱས་སྙིང་རྗེའི་ཆུ་གཏེར་ཆེ། །སྨོན་ལམ་ས་འཛིན་
དབང་པོས་བསྲུབས་པ་ལས། །སྲིད་ཞིའི་བདེ་འབྱུང་གཙུག་ན་ཆེར་གསལ་བའི། །ཐུབ་
དབང་སྨྲ་བའི་ཟླ་བས་དགེ་ལེགས་སྩོལ། །གང་གིས་ལེགས་གསུང་རོལ་མཚོ་ལ་གནས་
ཤིང༌། །སྒྲིབ་གཉིས་མཁའ་ལྡིང་འཇིགས་པ་རིང་དུ་སྤངས། །རྣམ་གྲོལ་ནོར་བུའི་
གདེངས་ཀས་རབ་བརྗིད་པའི། །དགྲ་བཅོམ་གདེངས་ཅན་ཚོགས་རྣམས་ཕྱག་གི་ཡུལ།།
བློ་གྲོས་མཁྱེན་པའི་འཆི་མེད་ལམ་ཡངས་པོར། །འཕྲིན་ལས་བཟང་པོའི་འོད་ཟེར་
སྟོང་འབར་བའི། ། མདོ་སྔགས་གཞུང་བརྒྱའི་འདབ་སྟོང་ལྡན་པའི་གཉེན། །སྲིད་
འདིར་གྲགས་པའི་ཁྲི་གདུགས་ཁྱོད་མིན་སུ། །ངག་དབང་མཚོ་བྱུང་ལྷ་མོ་མགྲིན་ཆགས་
པའི། །བློ་གྲོས་བཟང་པོའི་རྣམ་དཔྱོད་ཧུབ་གཅིག་གིས། །མ་ལུས་ཤེས་བྱའི་ཆུ་ཀླུང་
འདྲེན་ནུས་པའི། །སྔོན་མེད་ཛ་ཧུའི་དྲང་སྲོང་མཆོག་དེ་རྒྱལ། བདེ་གཤེགས་བསྟན་
པ་དབྱིག་འཛིན་དགའ་བའི་གཞིར། ། བློ་བཟང་གཞུང་ལུགས་བ་གམ་མངོན་མཐོའི་
རྩེར། །ལུང་རྟོགས་ཆོས་ཀྱི་རྒྱལ་མཚན་བསྒྲེངས་མཁས་པའི། །དབེན་ས་པ་ཞེས་
ལུས་ཅན་གཙུག་གི་རྒྱན། །འཇིགས་རུང་སྐྱེ་རྒ་ན་འཆི་ལ་སོགས་པའི། །སྡུག་བསྔལ་
གསུམ་གྱིས་མནར་བའི་འགྲོ་འདི་དག །སྒྲོལ་ཕྱིར་ཐུགས་རྗེའི་སྤྱན་གྱིས་དྲག་གཟིགས་
པའི། །ཕྱག་ན་པདྨོའི་ཞབས་རྡུལ་སྤྱི་བོས་ལེན། །ཀུན་བཟང་ཐུགས་ཀྱི་སྔོ་བསངས་

358 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ལམ་ཡངས་པོར། །སྣ་ཚོགས་སྤྲུལ་པའི་རྒྱུ་སྐར་རབ་བཀྲ་བ། །གདུལ་བྱའི་ཡིད་
ཀྱི་པད་མཚོར་རབ་འཕོས་པའི། །སྤྲུལ་པའི་མཚན་བརྒྱད་དེ་ལ་བདག་ཀྱང་དད། ། མ་
ཞུམ་སྙིང་སྟོབས་གོ་ཆ་བཙན་པོ་ཡིས། །ཆེར་སྙིགས་ལྔ་བདོའི་དཔུང་ཚོགས་རབ་
བཅོམ་སྟེ། །རྫོགས་ལྡན་གསར་བའི་དགའ་བདེར་ཆེར་སྤྱོད་པའི། །འགྲོ་མགོན་
ཕག་གྲུ་དེ་ལ་གུས་ཕྱག་འཚལ། །སྡུག་བསྔལ་རྒྱ་མཚོར་བྱིང་བའི་འགྲོ་འདི་དག །ཐུགས་
རྗེའི་ཕྱག་གིས་མྱུར་དུ་བསྒྲལ་ལོ་ཞེས། །རླབས་ཆེན་དམ་བཅའི་རྗེས་སུ་སྒྲུབ་མཛད་
པའི། །རྒྱལ་ཡུམ་སྒྲོལ་མ་དེ་ལ་སྙིང་ནས་འདུད། །རྒྱ་བོད་མཁས་གྲུབ་བྱིན་རླབས་
རྐང་འཐུང་འཁྲིགས། །གྲུབ་ཐོབ་གཉིས་སྐྱེས་ཚོགས་རྣམས་འཕུར་ལྡིང་རོལ། །དཔའ་
བོ་མཁའ་འགྲོ་བུང་བའི་གླུ་དབྱངས་ལེན། ། ལྷ་རི་སྙིང་པོ་ཞེས་བྱའི་གནས་མཆོག་
རྒྱལ། །འདས་དང་མ་བྱོན་དུས་གསུམ་རྒྱལ་བ་ཡི། །བཅུ་གཉིས་མཛད་པའི་རྣམ་
པར་རོལ་པའི་གནས། །གླིང་མཆོག་འཛམ་གླིང་ཡངས་པའི་རྒྱལ་ཁམས་འདིའི། །ཡུལ་
དབུས་མ་གྷ་དྷ་ཡི་བྱང་ཕྱོགས་སུ། །ཕྱག་ན་པདྨོའི་གདུལ་ཞིང་རབ་གྲགས་པའི། །བསིལ་
ལྡན་ཁ་བས་བསྐོར་པའི་སའི་ཐིག་ལེར། ། ལྷ་ལྡན་སྤྲུལ་པའི་གཙུག་ལག་ཁང་ཆེན་
དང་། །པད་དཀར་འཛིན་པའི་ཕོ་བྲང་ཆེན་པོ་ཡོད། །དེ་དང་མི་རིང་འབྲི་དང་ལྡན་
མཚམས་སུ། །སྐྱེ་དགུའི་བསོད་ནམས་གསོག་པའི་ཞིང་གི་མཆོག །དགའ་ལྡན་
རྣམ་པར་རྒྱལ་བའི་འདུས་སྡེ་བཞུགས། །དེ་ཡི་ཉེ་འདབ་གྲོང་ཁྱེར་ཆེན་པོའི་དབུས།།
སུམ་རྩེན་འཕོས་འདྲའི་བྱེ་རི་སྟག་རྩེ་ཞེས། །རྒྱལ་པོའི་ཕོ་བྲང་ཤིན་ཏུ་ཉམས་དགའ་
བ༑ ༑ལོངས་སྤྱོད་མངའ་ཐང་སྟོང་འཁུན་ལ་འགྲན་ཞིང་། །ཉེ་བར་འདུས་པའི་རྣམ་
མང་འཁོར་ཚོགས་དབུས། ། ལྷ་གཟིགས་རླངས་ཀྱི་གདུང་ལས་རབ་འཁྲུངས་པའི།།
བཀྲ་ཤིས་དགེ་མཚན་དུ་མས་བརྒྱན་པ་ནི། །སྒྱུ་འཕྲུལ་ལྷ་མོ་ས་འདིར་འཕོས་སྙམ་
པའི། །བསོད་ནམས་དཔལ་འཛོམས་ཞེས་པའི་མཚན་ཅན་གྱིས། །དང་དད་གཏོང་

《ཡ》 སྐུ་གསུང་ཐུགས་རྟེན་གྱི་དཀར་ཆག་རིམ་པ། 
_ _359
 ཀུ།
བའི་ཕྱག་ཡངས་རབ་བརྐྱང་སྟེ། །སྦྱིན་པའི་སྒོ་བརྒྱ་གེགས་མེད་ཕྱེ་བ་ཡི། །སྙན་
པའི་བ་དན་དཀར་པོ་ཕྱོགས་བརྒྱར་གཡོ། །གང་དེས་སངས་རྒྱས་རྣམས་ཀྱི་སྟོབས་
བསྐྱེད་པའི། །ཆོ་འཕྲུལ་རྣམ་པར་འཕྲུལ་པ་བསྟན་པའི་མདོར། །ལས་བྱས་ནས་ནི་
ངན་འགྲོར་སོང་བ་རྣམས། །དེ་དག་ཐར་བར་བྱ་ཕྱིར་ཆོས་འདོད་པས། །དེ་བཞིན་
གཤེགས་པ་འདི་དག་མཆོད་པར་གྱིས། །རི་མོར་མཆོད་རྟེན་རྣམ་པ་སྣ་ཚོགས་བྱོས།།
གསེར་དང་དངུལ་དང་དེ་ལྟར་ལུགས་རྣམས་དང་། །འཇིམ་པའི་སྐུ་གཟུགས་དག་
ནི་བྱེད་བཅུག་ནས། །མཆོད་པ་སྣ་ཚོགས་ཀྱིས་ནི་མཆོད་པར་གྱིས། །མར་མེ་སིལ་
སྙན་དྲི་དང་སྤོས་ཀྱིས་མཆོད། །ཤེས་རབ་ཆེ་བས་བསྔོ་བ་དག་ཀྱང་གྱིས་ །མདོ་སྡེ་
བཤད་དང་འདྲིར་ཡང་ཞུགས་པར་གྱིས། །དེ་བཞིན་གཤེགས་དང་མདོ་སྡེའི་གཟི་བརྗིད་
ཀྱིས། །སྡིག་པའི་ལས་ལས་སེམས་ཅན་དེ་མཐར་གྱིས། ། བླ་མེད་བྱང་ཆུབ་རེག་
པར་འགྱུར་བར་དུ། །དག་པའི་གནས་སུ་སྐྱེ་བ་འཛིན་པར་འགྱུར། །ཞེས་སོགས་
མདོ་རྒྱུད་ཀུན་ལས་གསུངས་པ་ལྟར། །སྲིད་པའི་འབྱོར་པ་རྨི་ལམ་དགའ་སྟོན་དང་།།
ཆུ་ཤིང་ལྟ་བུར་སྙོམས་ངེས་དབེན་གཟིགས་ནས། །སྐུ་གསུང་ཐུགས་ཀྱི་རྟེན་མཆོག་
མང་དུ་བཞེངས། །ཁྱད་པར་རིན་ཆེན་གསུམ་གྱི་སྐྱབས་འོག་ནས། ། སྒྱུ་མའི་ནོར་
ལ་སྙིང་པོ་བླངས་པའི་ཕྱིར། །ཕུན་ཚོགས་འབྱོར་བའི་བང་མཛོད་ཡངས་པའི་སྒོ། །ཆོག་
ཤེས་འཕྲུལ་གྱི་ལྡེ་མིག་གིས་ཕྱེ་ནས། །ཟས་གཙང་སྲས་པོ་གཙོ་འཁོར་རྣམ་གསུམ་
དང༌། །གནས་བརྟན་བཅུ་དྲུག་རྒྱལ་ཆེན་ཧ་ཤང་དང༌། །དགེ་བསྙེན་ཆོས་འཕེལ་ལ་
སོགས་འཁོར་དང་བཅས། །འཇམ་མགོན་བླ་མ་ཡས་སྲས་རྣམ་པ་གསུམ། །རིགས་
གསུམ་མགོན་པོ་སྤྲུལ་བའི་མཚན་ཅན་བརྒྱད། །བདེ་གཤེགས་ཕག་གྲུ་རྒྱལ་ཡུམ་སྒྲོལ་
མ་སོགས། །འབུར་དང་བྲིས་པའི་སྐུ་ཡི་སྣང་བརྙན་རྣམས། །བི་ཤྭ་ཀརྨའི་ཁེངས་
པ་འཕྲོག་བྱེད་པའི། །འཕྲུལ་གྱི་བཟོ་བོས་མངོན་སུམ་བཞིན་དུ་གྲུབ། །ས་འཛིན་

360_ རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
-- ----- -- - ས ས+ -- = ==== = ཀ，
 --- 《ཡ》
ལྷུན་པོ་དབང་པོའི་གཞུས་བཀླུབས་བཞིན། །སླར་ཡང་བཙོ་མའི་གསེར་གྱིས་བྱུགས་
པ་ནི། །དགེ་ལ་སྤྱད་པ་མ་གཏོགས་ནོར་གཞན་རྣམས། །ཆུ་ཤིང་བཞིན་དུ་སྙིང་པོ་
མེད་དོ་ཞེས། །སེར་སྣ་ཅན་ལ་གོ་བར་བྱེད་པ་བཞིན། །སྐྱོན་བྲལ་རྒྱལ་བའི་སྐུ་གཟུགས་
གྲུབ་ཙམ་ནས། །ཕྱག་མཆོད་གནས་སུ་དཔལ་གྱི་མགུར་ནས་གསུངས། །འོན་ཀྱང་
རིང་བསྲེལ་ལ་སོགས་གཟུངས་གཞུག་དང་། ། སྦྱིན་བདག་བསོད་ནམས་སྤེལ་བའི་
རབ་གནས་ཚུལ། །རྒྱུད་སྡེ་མ་གཏོགས་མདོ་ལས་ཆེར་མི་འབྱུང༌། །དེ་ཕྱིར་མཁས་
པའི་ལུགས་བཞིན་ནང་གཞུག་ནི། །དཀར་ཆག་ཆུ་སྐྱེས་འདབ་སྟོང་བསྒྲིགས་པ་ལ།།
སྟོབས་ལྡན་ཕྱག་དྲུག་པ་དང་ཕྱག་བཞི་པ། །ལས་ཀྱི་གཤིན་རྗེ་འདོད་ཁམས་དབང་མོ་
སོགས། །བསྟན་དང་བསྟན་འཛིན་སྐྱོང་བར་ཞལ་བཞེས་པའི། །ཆོས་སྐྱོང་སྲུང་
མའི་ཚོགས་ཀྱིས་སྟོངས་གྲོགས་མཛོད། །ཅེས་དེ་ལྟ་བུའི་མཆོད་པར་བརྗོད་པ་སོགས་
ཀྱི་ངག་སྔོན་དུ་བཏང་ནས། རིང་བསྲེལ་རྣམ་པ་བཞི་སོགས་ནང་དུ་བཞུག་པའི་ཚུལ་
ནི༑ རྟེན་རྣམས་ལ་ཐུན་མོང་དུ་ཡུངས་འབྲུ་ལྟ་བུའི་རིང་བསྲེལ་དེ་བཞིན་གཤེགས་
པའི་འཕེལ་གདུང་འཁྲུལ་མེད་སྟོན་པ་ལ་གསུམ། གཞན་རྣམས་ལ་རེ་རེ་དབུ་ཡི་
གཙུག་ཏོར་སོགས་གནས་མཐོ་ས་རྣམས་སུ་བཞུགས། སྐུ་གདུང་གི་རིང་བསྲེལ་ནི་
བྱང་ཆུབ་སེམས་དཔའ་ཆོས་འཕགས་ཀྱི་ཚེམས། ལྷོ་བྲག་ཕྱག་རྡོར་གྱི་སྐུ་རུས། རྗེ་
བསོད་ནམས་རྒྱ་མཚོའི་གདུང་རུས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་བྱང་
སེམས་རི ལ་བུ། ངག་དབང་བློ་བཟང་རྒྱ་མཚོའི་སྐུ་མཚལ་ཞབས་སེན། ཁྲི་རིན་
པོ་ཆེ་གླི ང་ཡགས་པའི་གདུང་རུས། རྒྱལ་སྲས་བློ་བཟང་བསྟན་འཛིན་གྱི་ཞབས་སེན་
ཤངས་མཚལ། སྐྱིད་ཤོད་སྤྲུལ་སྐུ་རིན་པོ་ཆེའི་གདུང་རུས། མངོན་དགའ་སྤྲུལ་སྐུ་
རིན་པོ་ཆེའི་གདུང་རུས། སྤྲུལ་སྐུ་བློ་བཟང་ཡེ་ཤེས་ཀྱི་ཤངས་མཚལ། མཁས་གྲུབ་
ཁྱུང་པོ་རྣལ་འབྱོར་གྱི་གདུང༌། དགེ་བཤེས་ཤ་པོ་སྒང་བའི་གདུང༌། ས་སྐྱ་ཞབས་

སྐུ་གསུང་ཐུགས་རྟེན་གྱི་དཀར་ཆག་རིམ་པ། ། 361
མ. ་་ ཐ -
དྲུང་གི་གདུང་། རྗེ་ལྷ་རྩེ་བའི་གདུང༌། རྗེ་རྒོད་ཚངས་པའི་གདུང་རུས། བཀྲ་ཤིས་
རྣམ་རྒྱལ་གྱི་གདུང་རུས། ཡེ་ཤེས་སྡེའི་གདུང་རུས། གཏེར་སྟོན་གུ་རུ་ཆོས་དབང་
གི་སྐུ་ཤ རྗེ་ཨོ་རྒྱན་པའི་གདུང་རུས་རྣམས་བཞུགས་ཤིང༌། སྐུ་བལ་གྱི་རིང་བསྲེལ་
ནི༑ རྗེ་རིན་པོ་ཆེའི་ཆོས་གོས་རྣམ་གསུམ་སོགས་ན་བཟའི་ཚལ་བུ། རྟོགས་ལྡན་
འཇམ་དཔལ་རྒྱ་མཚོའི་ན་བཟའ། རྒྱལ་བ་དགེ་འདུན་རྒྱ་མཚོའི་དབུ་ལོ་དང་ན་བཟའ།
རྗེ་བསོད་ནམས་རྒྱ་མཚོ་ཡོན་ཏན་རྒྱ་མཚོ་གཉིས་ཀྱི་དབུ་ལོ་དང་ན་བཟའ། པཎ་ཆེན་
བློ་བཟང་ཆོས་ཀྱི་རྒྱལ་མཚན་གྱི་དབུ་ལོ་ན་བཟའ་སྤུར་དར། ངག་དབང་བློ་བཟང་
རྒྱ་མཚོའི་དབུ་ལོ་ན་བཟའ། སྤུར་དར། སྤུར་རས། སྤུར་ཚྭ། མཆོག་སྤྲུལ་བློ་
བཟང་ཡེ་ཤེས་ཀྱི་དབུ་ལོ་དང་ན་བཟའ། འཕགས་པ་ལྷའི་དབུ་ལོ་དང་སྐུ་རགས་སོགས་
ཀྱི་ཚལ་བུ། བསྟན་འཛིན་བློ་བཟང་རྒྱ་མཚོའི་དབུ་ལོ་དང་ན་བཟའ་མགུལ་བསྲུང་
གི་ཐག་པ། ཁྲི་རིན་པོ་ཆེ་གླིང་ཡགས་པའི་དབུ་ལོ་དང་ན་བཟའ། བཀའ་ཆེན་བློ་
བཟང་དོན་གྲུབ་ཀྱི་དབུ་ལོ་དང་ན་བཟའ། རྒྱལ་སྲས་བློ་བཟང་བསྟན་འཛིན་གྱི་དབུ་
ལོ་དང་ན་བཟའ་ཞབས་ཕྱགས་བཞུགས་གདིང༌། སྤྲུལ་སྐུ་ངག་དབང་བསྟན་འཛིན་
འཕྲིན་ལས་ཀྱི་དབུ་ལོ་དང་ན་བཟའ། རིན་པོ་ཆེ་ངག་དབང་ཕུན་ཚོགས་ཀྱི་དབུ་ལོ་
དང་ན་བཟའ། རྗེ་དྲུང་རིན་པོ་ཆེ་བློ་བཟང་འཕྲིན་ལས་ཀྱི་དབུ་ལོ་དང་ན་བཟའ། སེམས་
དཔའ་ཆེན་པོ་གྲགས་པ་རྒྱལ་མཚན་གྱི་དབུ་ལོ་དང་ན་བཟའ། གྲུབ་ཐོབ་ཤ་བ་རི་པའི་
གྲ་ཕད་ཀྱི་ཚལ་བུ། ཉི་ཐང་སྤྲུལ་སྐུའི་ན་བཟའ། གྲུབ་ཐོབ་བིར་ཝ་པའི་སྐུ་རྒྱན་ཨར་
ནག་ལས་བྱས་པ། འགྲོ་མགོན་ཆོས་རྒྱལ་འཕགས་པའི་དབུ་ཞྭ་དང་གསོལ་འཕྱིང་
རྡོ་རྒྱུས་ཀྱི་སྤངས་ཁེབས། ས་པཎྜི་ཏའི་སྐུ་བེར་གྱི་ནང་ཤ ཆོས་རྒྱལ་ཀུན་བཟང་
རབ་བརྟན་གྱི་མགུལ་བསྲུང་གི་ཐག་པ། 
ཐེག་ཆེན་པའི་ཞབས་ཕྱགས་དང་སྤུར་དར།
བླ་མ་དམ་པ་བསོད་ནམས་རྒྱལ་མཚན་གྱི་སྐུ་ཤམ། རྗེ་ལྷ་རྩེ་བའི་དབུ་ལོ་དང་ན་བཟའ།

362 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
མ་གཅིག་གྲུབ་པའི་རྒྱལ་མོའི་ཚེ་ཆུ་རིལ་བུ། དབང་ཕྱུག་མི་ལ་རས་པའི་བཞུགས་
སྐོམ། དྭགས་པོ་ལྷ་རྗེའི་ཞབས་ཕྱགས། བླ་མ་ཞང་གི་དབུ་ལོ། གཙང་པ་རྒྱ་རས་
ཀྱི་དབུ་ལོ། སྟག་ལུང་ཐང་བའི་དབུ་ལོ། རྗེ་རྒོད་ཚང་བའི་དབུ་ལོ་དང་ན་བཟའ།
ཕྱག་ཕྲེང་གི་ཐག་པ། ཨོ་རྒྱན་རིན་པོ་ཆེའི་ཟབ་བེར་འཁོར་ལོ་དགུ་བརྩེགས་དང་བྱང་
སེམས་དཀར་དམར་ཨ་ཐམ་མའི་རིལ་བུ། ཤྲཱི་སིང་ཧའི་དབུ་ལོ། བེ་རོ འི་ཕྱག་བྲིས་
ཀྱི་ཤོག་སེར། གཏེར་སྟོན་ཆོས་རྗེ་གླིང་པའི་དབུ་ལོ། གུ་རུ་ཆོས་ཀྱི་དབང་ཕྱུག་གི་
ཞབས་ཕྱགས་ཚལ་བུ་རྣམས་དབུ་ནང་དུ་བཞུགས་ཤིང་། ཆོས་སྐུའི་རིང་བསྲེལ་གྱི་
དབང་དུ་བྱས་ན་དབུ་གཟུངས་ལ་རྒྱ་ཆེན་སྤྱོད་བརྒྱུད། ཟབ་མོ་ལྟ་བརྒྱུད་ཉམས་ལེན་
བྱིན་རླབས་བརྒྱུད་པ། འཇིགས་བྱེད་མགོན་པོ་རྣམ་སྲས་སོགས་ཀྱི་བླ་མ་བརྒྱུད་པའི་
མཚན་སྔགས་རྣམས་བཞུགས་ཤིང་། གཙུག་ཏོར་འཁོར་བསྒྱུར་གྱི་གཟུངས་དབུ་མའི་
གཙུག་ཏོར་དང་། ནོར་བུ་རྒྱས་པའི་གཞལ་མེད་ཀྱི་གཟུངས་མཛོད་སྦུ་དང༌། དབྱངས་
གསལ་མགྲིན་པ་སྐྱེ་མཆེད་སྐུ་གསུང་ཐུགས་ཀྱི་བྱིན་རླབས། བླ་མེད་ཀྱི་རྒྱུད་སྡེ་རྣམས་
གོ་རིམ་ལྟར་བཞུགས་ཤིང་། སྐུའི་སྟོད་ཀྱི་ཆར་གསང་འདུས་འཇིགས་བྱེད་བདེ་མཆོག་
དགྱེས་རྡོར་དུས་འཁོར་སོགས་བླ་མེད་ཀྱི་ལྷ་ཚོགས་རྣམས་ཀྱི་མཚན་སྔགས། རྣལ་
བྱ་རྒྱུད་རྣམས་ཀྱང་གོ་རིམ་མ་འཕྱུགས་པར་རང་རང་གི་གནས་
འབྱོར་རྒྱུད་སྤྱོད་རྒྱུད། 
སུ་བཞུགས། གཞན་ཡང་སྡེ་ལྔ་རིག་པ་ཕུག་རོན་གྱི་གཟུངས། སྦྱིན་བདག་བཀྲ་
ཤིས་པའི་གཟུངས། ཉེས་པ་ཀུན་སེལ། རྟེན་འབྲེལ་སྙིང་པོ་རྣམས་ཀྱང་ཚར་མང་
པད་གཟུངས་ཆོས་སྐྱོང་ནོར་ལྷ་དཔལ་མགོན་ཤིས་བརྗོད་ཀྱང་རང་གནས་
དུ་བཞུགས། 
སུ་བཞུགས་ཤིང་། རིན་པོ་ཆེ། འབྲུ་སྨན། དར་གོས་སོགས་གནོད་སྦྱིན་བང་མཛོད་
གང་རྒྱས་དང༌། གནོད་སྦྱིན་འཁོར་ལོ་བཅའ་ཐབས་ཀྱང་། རྒྱུད་སྡེ་རིན་པོ་ཆེའི་
དགོངས་པ་ལྟར་ཕྱག་ལེན་མཐོང་བ་བརྒྱུད་པའི་ཚུལ་བཞིན་དུ་ཉམས་སུ་བསྟར་ཞིང་།

སྐུ་གསུང་ཐུགས་རྟེན་གྱི་དཀར་ཆག་རིམ་པ། 363
《ཡ» - - --- -
སྐུ་གསུང་ཐུགས་ཀྱི་རྟེན་གྱི་དབང་དུ་བྱས་ན་གོང་དུ་བཤད་པའི་སྐུ་གདུང་གི་རིང་བསྲེལ་
དང༌། སྐུ་བལ་གྱི་རིང་བསྲེལ་དེ་རྣམས་ཀྱི་ཆ་ཤས་སྟེང་དུ་བཀྲ་ཤིས་ལྷུན་པོ་ནས་བྱུང་
བའི་སྐྱེ་བདུན་གསང་ཆབ་སྔགས་གུལ། རྟེན་འདུས་བྱང་ཆུབ་ཤིང་གི་ཤུན་པ། རྒྱ་
བོད་ཀྱི་གནས་ཆེན་རྣམས་ཀྱི་ས་ཕུད་རྡོ་ཕུད། སྒམ་པོ་པའི་དབུ་ཞྭ། མྱོང་གྲོལ་གྱི་
ཕབས་སྐྱེ་བདུན། རྣམ་འཇོམས་ཀྱི་ཁྲུས་ཟན། ཀརྨ་པ་གོང་མ་ན་རིམ་གྱི་ན་བཟའ།
གདུང་ཤལ་ཤངས་མཚལ། གདུང་ཚྭ། གདུང་རུས། རིལ་ནག ཞྭ་དམར་བའི་དབུ་
ལོ༑ བྱང་ཆུབ་རྡོ་རྗེ་དང་ཆོས་དབྱིངས་རྡོ་རྗེ་དང༌། རྒྱལ་ཚབ་པའི་སྐུ་འགག་དབུ་
ལོ་ཤངས་མཚལ། རྟེན་འདུས་བུམ་ཆུ་རིལ་བུ་རྣམས་དང་། གཏེར་སྟོན་ཆོས་རྗེ་
གླིང་པའི་དབུ་ལོ། གུ་རུའི་སྒྲུབ་ཟས། རིག་འཛིན་གཏེར་ཤེད་སྙིང་པོའི་སྐུ་ཤམ་
གདུང་ཚྭ་ཤངས་ཕྱིས། གུ་རུ་ཆོས་དབང་གི་སྐུ་ཤ ཞབས་ཕྱགས། འཇའ་ཚོན་སྙིང་
པོའི་ན་བཟའ། ཕྱག་ཕྲེང་། རཏྣ་གླིང་པའི་སྐུ་ཤ རྒོད་ལྡེམ་གྱི་དབུ་ཞྭ། ཨུ་ཤུར་
རྟོགས་ལྡན་གྱི་ན་བཟའ། རྡོ་རྗེ་གླིང་པའི་དབུ་ཞྭ། སྤྱན་སྔ་གྲགས་བྱང་མའི་གདུང་
ཐལ། སྨིན་གླིང་གཏེར་སྟོན་གྱི་དབུ་ལོ་ན་བཟའ། རྡོར་བྲག་སྤྲུལ་སྐུ་རིན་པོ་ཆེའི་
དབུ་ཞྭ། སྐྱེ་བདུན་ཆོས་སྨན། ཨོ་རྒྱན་པའི་གདུང་རུས། དབུ་ལོ་ན་བཟའ་མཆོད་
སྨན་རྣམས་སྨན་དང་རིན་པོ་ཆེ་སྣ་ཚོགས་དང་ལྷན་ཅིག་ཏུ་བརྡར་བའི་སྐུ་རྒྱུ་ལས་གྲུབ་
པའི་སྤྱི་གཙུག་ཏུ་རྗེ་རིན་པོ་ཆེ་དང་གདུགས་དཀར་གྱི་སྐུ་རེ། མགྲིན་པར་གསུང་གི་
ལྷ་ཚེ་དཔག་ཏུ་མེད། སྐུ་དཔུང་གཡས་སུ་ཕ་རྒྱུད་ཀྱི་གཙོ་བོ་གསང་བ་འདུས་པ་དང་།
སྐུ་དཔུང་གཡོན་དུ་མ་རྒྱུད་ཀྱི་གཙོ་བོ་བདེ་མཆོག་འཁོར་ལོ། ཐུགས་གའི་དབུས་སུ་
ཕ་རྒྱུད་མ་རྒྱུད་གཉིས་ཀའི་གནད་ཚང་བའི་འཇིགས་བྱེད། ལྟེ་བར་ཡོན་ཏན་གྱི་ལྷ་
རིན་འབྱུང་། གསང་གནས་སུ་འཕྲིན་ལས་ཀྱི་ལྷ་སྒྲོལ་མའི་སྐུ་རེ་བཞུགས་ཤིང་། གསུང་
རྟེན་གྱི་དབང་དུ་བྱས་ན་ཐུབ་པའི་དབང་པོའི་སྐུ་སྨད་སྐྱིལ་ཀྲུང་གི་ཆར་ཏིང་འཛིན་རྒྱལ་

364 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཡ》
པོ་དང་། དཔའ་བར་འགྲོ་བའི་མདོ། གཞན་རྣམས་སུ་གང་ལ་གང་འཚམས་བཞུགས་
ཤིང༌། ཐུགས་རྟེན་གྱི་དབང་དུ་བྱས་ན་རྗེ་རིན་པོ་ཆེའི་ཕྱག་ཚུ་ཨ་ཐམ་མར་གྲགས་
པ་དང༌། བླ་མ་ཞང་གི་ཕྱག་ཚྭ་རེ་རེ་ཐུགས་ཀར་བཞུགས། ཁྱད་པར་སྟོན་པ་ལ་ད་
ལྟའི་སྤུར་ཚྭ་མེ་འཛིན་མར་གྲགས་པ་ཆེ་བ་གཅིག །རྗེ་རིན་པོ་ཆེར་རྗེ་དྲུང་སྤྲུལ་སྐུ་
རིན་པོ་ཆེའི་དབུ་ཞྭ་ཚང་མ། པཎ་ཆེན་རིན་པོ་ཆེར་རྒྱལ་སྲས་རིན་པོ་ཆེ་གོང་མའི་
ཞབས་ཕྱགས་ཚང་མ། ངག་དབང་བློ་བཟང་རྒྱ་མཚོའི་སྐུ། སྐྱིད་ཤོད་སྤྲུལ་སྐུ་རིན་
པོ་ཆེའི་དབུ་ཞྭ་ཚང་མ་རྣམས་དང་། ཕག་མོ་གྲུ་པ། རྒྱལ་བ་ཀརྨ་པའི་ཕྱག་ཚྭ་འགའ་
ཞིག་དང་ན་བཟའ་ཕོན་ཆེ་ཙམ་བཞུགས། ཨོ་རྒྱན་རིན་པོ་ཆེའི་སྐུ་བརྙན་ལ་འབྲི་ཁུང་
པའི་ཕྱག་ཚྭ་ཨོ་རྒྱན་རིན་པོ་ཆེ་གཙོ་འཁོར་གསུམ། རྡོར་བྲག་སྤྲུལ་སྐུ་རིན་པོ་ཆེའི་
དབུ་ཞྭ་བུབས། སྨིན་གླིང་གཏེར་སྟོན་གྱི་ན་བཟའ་ཕོན་ཆེ་བ། དཔལ་རི་སྤྲུལ་སྐུའི་
སྐུ་འགག་ཚང་མ་བཅས་རང་རང་གང་འཚམས་རྣམས་གོ་རིམ་མ་འཆོལ་བར་བཞུགས་
པའི་བྱིན་རླབས་ཀྱི་མཚན་མ་ཤིན་ཏུ་ཆེ་བར་མངོན། ༈ དེ་ཡང་ཇི་སྐད་དུ་མགོན་
པོ་ཀླུ་སྒྲུབ་ཀྱིས། ཇི་ལྟར་བདེ་གཤེགས་སྐུ་གཟུགས་ཤིང་ལས་ཀྱང༌། །བགྱིས་པ་ཅི་
འདྲ་ཡིན་རུང་མཁས་པས་མཆོད། །ཞེས་པའི་དོན་ལྟར་རབ་གནས་སོགས་མ་བྱས་
ཀྱང་བདེ་བར་གཤེགས་པའི་སྐུ་གཟུགས་གྲུབ་ཙམ་ནས་གདུལ་བྱའི་བསོད་ནམས་གསོག་
པའི་ཞིང་དུ་ལེགས་པར་གྲུབ་ནའང་། རབ་གནས་ཚུལ་བཞིན་དུ་བྱས་པའི་སྐུ་གཟུགས་
དང་ཁྱད་པར་ཤིན་ཏུ་ཆེ་བ་ཡིན་ཏེ། སྔོམ་འབྱུང་ལས། ཇི་ལྟར་རབ་ཏུ་མི་གནས་
ལྷ༑ ༑རབ་ཏུ་གནས་པར་བྱས་བར་ནུས། །སློབ་མ་དད་པས་གསོལ་འདེབས་པའི།།
བསོད་ནམས་ཕྱིར་ནི་བྱ་བ་ཡིན། །ཞེས་དང༌། རབ་གནས་ཀྱི་རྒྱུད་ལས། སྐྱེ་བོ་
རབ་ཏུ་དད་པ་ཡིས། །བྱེད་པ་འི་དགེ་བ་སྤེལ་བའི་ཕྱིར། །རབ་གནས་བསྟན་བཅོས་
ལ་སོགས་པའི། །ཐ་སྙད་ཙམ་དུ་བྱས་པ་ཡིན། །ཡང་རྒྱུད་དེ་ཉིད་ལས། གང་དུ་

སྐུ་གསུང་ཐུགས་རྟེན་གྱི་དཀར་ཆག་རིམ་པ། _ 365
སྐུ་གཟུགས་རྫོགས་པ་ལ། །བྱིན་གྱིས་མ་བརླབས་རིང་གནས་ལ། །དེ་ལ་བཀྲ་ཤིས་
མི་འབྱུང་ཞིང༌། །དེ་སྲིད་མཆོད་པ་མི་འོས་སོ། །ཞེས་གསུངས་པ་ལྟར་རྒྱུད་སྡེ་
ནས་བསྔགས་པ་ལྟར་གྱི་རབ་གནས་ཆོ་ག་བྱེད་པ་ལ་སློབ་དཔོན་མཚན་ཉིད་ཚང་བ་དེ་
ཉིད་བཅུ་ལ་སོགས་པ་ཤེས་པར་དགོས་གསུངས་ཀྱང་། ད་ལྟ་ཡུལ་དུས་ཀྱི་དབང་གི་
མཚན་ཉིད་ཡོངས་རྫོགས་དང་ལྡན་པ་དཀོན་ནའང་ལས་རུང་གི་བསྙེན་པ་ཁ་སྐོང་དང་
བཅས་པ་སོང་ཞིང༌། རབ་གནས་ཆོ་ག་བླ་མ་བརྒྱུད་པའི་ཕྱག་ལེན་ཡོངས་སུ་ཤེས་
པས་དགེ་འདུན་ཕྱོགས་དུས་ཀྱི་གྲངས་དང་མཉམ་པས་རྒྱུད་རང་ནས་བཤད་པའི་གཟའ་
སྐར་འཕྲོད་སྦྱོར་དགེ་བར་བཀྲ་བཤིས་པའི་མེ་ཏོག་གི་ཆར་པ་ཕབ་ནས་དགེ་མཚན་དུ་
མས་ཁྱབ་པར་བྱས་པ་ཡིན་ལགས། སྤྱིར་ནི་གོང་དུ་མདོ་ལུང་དྲངས་པ་ལྟར་བདེ་བར་
གཤེགས་པའི་སྐུ་གཟུགས་བཞེངས་པ་དང་། ཕྱག་མཆོད་སོགས་བགྱིས་པ་ལ་བསོད་
ནམས་ཚད་མེད་པ་དེ་དག་གཟུགས་ཅན་གྱི་དངོས་པོར་གྲུབ་ན་ནམ་མཁའི་ཁམས་སུ་
མི་ཤོང་བ་ལྟ་བུ་ལགས་ཤིང༌། ཁྱད་པར་དུ་ཕྱག་དང་མཆོད་པའི་ཕན་ཡོན་ནི། སྙིང་
རྗེ་པད་དཀར་ལས། གང་གི་སངས་རྒྱས་བྱེ་བ་ཁྲག་ཁྲིག་བརྒྱ་སྟོང་ལ། །བསྐལ་པ་
བྱེ་བར་གཞལ་ཡས་བསྟི་སྟང་བྱས་པ་ལས། །གང་གིས་ཕྱི་དུས་མི་ཟད་བསྐལ་པ་འདི་
ལ་ནི། །མཆོད་རྟེན་ཕྱག་འཚལ་དེ་ཡི་བསོད་ནམས་ཆེས་མང་ངོ༌། །ཞེས་པ་དང༌།
མཆོད་པ་རྣམས་མེ་ཏོག་གསར་པ་ཕུལ་ཞིང་། རྙིང་པ་ཕྱགས་པའི་ཕན་ཡོན་ནི། ཡང་
དེ་ཉིད་ལས། དད་པའི་ཤུགས་ཀྱིས་བཅོམ་ལྡན་མཆོད་རྟེན་ལ། ། མེ་ཏོག་ཕུལ་དང་
རྙིང་པ་ཕྱགས་བྱས་ན། །འདོད་པས་སྨད་པའི་སྡུག་བསྔལ་བྱེད་པ་སྤོང༌། །སྟོབས་
བཅུ་མངའ་བའི་དེད་དཔོན་མཉེས་པར་བྱེད། །དེ་ནི་མཛེས་ཤིང་རྣམ་དག་ལུས་སུ་འགྱུར།།
སྦྱིན་གནས་མཚུངས་མེད་སངས་རྒྱས་ཐོབ་པར་འགྱུར། །ཞེས་པ་དང༌། ཕྲེང་བ་
ཕུལ་བའི་ཕན་ཡོན་ནི། མཆོད་རྟེན་ཕྲེང་བ་ཕུལ་བྱེད་པ། །ཚེ་རབས་བྱེ་བ་སྟོང་རྣམས་

366 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཡ》
--- - -བ་---
སུ༑ ༑ ཁྲག་ཁྲིག་དང་ནི་བརྒྱ་གྲངས་དང་། །ཀུན་ཏུ་བཀུར་སྟིར་བྱས་པར་འགྱུར། །
དེ་ནི་འཁོར་ལོས་བསྒྱུར་རྒྱལ་དང་། །ཚངས་པའི་འཇིག་རྟེན་ཚངས་པར་འགྱུར། །རོལ་
མོ་ཕུལ་བའི་ཕན་ཡོན་ནི། །རོ ལ་མོའི་སྒྲ་ཡིས་མི་མཆོག་མཆོད་བྱས་ན། །མྱ་ངན་
མེད་ཅིང་དབང་ལྡན་རྒྱལ་བོར་འགྱུར། །མི་ཡི་འཇིག་རྟེན་ཡིད་འོང་སྒྲ་ལྡན་འགྱུར།།
དེ་ཡི་ཡན་ལག་ཚང་ཞིང་མིག་ནི་རྣམ་དག་འགྱུར། །རྣ་བ་རྣམ་པར་དག་ཅིང་སེམས་
ཀྱང་དགའ། །སྣའི་དབང་པོ་མཆོག་དང་ལྡན་པར་འགྱུར། །དེ་ཡི་ལྕེ་ནི་རབ་མཛེས་
ལྟ་ན་སྡུག །ཐོག་མར་རབ་མཉེན་མཛེས་ཤིང་སྒྲ་ཡིད་འོང་། །དཔེར་ན་ལྷ་ཡི་རིན་
ཆེན་བྱི་རུ་འདྲ། །སྒྲ་སྐད་ཡན་ལག་བྱེ་བ་དཔག་མེད་འབྱིན། །ནམ་ཡང་སྤྲུལ་དུ་
མི་འགྱུར་ལྕེ་མེད་མིན། །ཞར་བ་རྒུར་པོ་ཡ་ཡོ་ཅན་མི་འགྱུར། །ལུས་ནི་ཁྱད་པར་
འཕགས་ཤིང་ཤིན་ཏུ་མཛེས། ། ལྷ་འམ་མི་འམ་ལྷ་མིན་ལྟོ་འཕྱེ་ཆེ། །སུ་ཡང་དེ་ལ་
མ་དད་སྐྱེས་མི་འགྱུར། །དབུགས་ཕྱིན་ཐོབ་ནས་འཇིག་རྟེན་ཀུན་ཏུ་རྒྱུ། །ཞེས་སོ།།
བྱུག་པ་ཕུལ་བའི་ཕན་ཡོན་ནི། རྒྱལ་བའི་མཆོད་རྟེན་སྤོས་བྱུགས་ཕུལ་བྱས་ན། །བཅོམ་
ལྡན་བསྟན་པ་འཇིག་པར་གྱུར་བའི་ཚེ། །འཛམ་བུའི་གླིང་དུ་སྐྱེ་བར་མི་འགྱུར་ཞིང་།།
དེ་ནི་དེ་ཚེ་མཐོ་རིས་བདག་པོར་འགྱུར། །དྲི་མི་ཞིམ་དང་མི་གཙང་སྨད་པ་རྣམས།།
རྟག་ཏུ་སྤང་ཞིང་ཚུལ་ཁྲིམས་ཕུང་པོར་གནས། །དེ་ནི་རྟག་ཏུ་ཚངས་སྤྱོད་མཆོག་
ལ་སྤྱོད། །འདི་ནས་ཤི་འཕོས་མཐོ་རིས་ལྷ་དབང་འགྱུར། །རིང་པོར་མི་ཐོགས་དོན་
སྟོང་རྣམས་ལ་རྟོགས། །ལྷ་རྣམས་ལ་ནི་རྒྱ་ཆེན་དོན་ཀྱང་བྱེད། །ད་ནི་ངན་སོང་པ་
རྣམས་མ་ལུས་སྤོང་། །དེ་བཞིན་གཤེགས་དང་ཉེ་བ་ཐོབ་པར་འགྱུར། །དད་པ་ཐོབ་
ཅིང་རྟག་ཏུ་བདེ་ལ་དགའ། །གདུགས་ཕུལ་བའི་ཕན་ཡོན་ནི། རྒྱན་གྱིས་བརྒྱན་
པའི་གདུགས་མཛེས་ལྟ་ན་སྡུག །སུ་ཞིག་བཅོམ་ལྡན་མཆོད་རྟེན་འབུལ་བྱེད་ན། །དེ་
འདིར་ལུས་ནི་མཚུངས་པ་མེད་འགྱུར་ཏེ། །སུམ་ཅུ་རྩ་གཉིས་མཚན་གྱི་གོ་ཆར་འགྱུར།།

སྐུ་གསུང་ཐུགས་རྟེན་གྱི་དཀར་ཆག་རིམ་པ། 367
《ཡ》 .
གང་གི་རྒྱལ་བའི་སྐུ་ནི་རབ་འབར་ཞིང་། །ཁྱད་པར་འཕགས་པའི་གཟུགས་དྭངས་
གསེར་དང་འདྲ། །འཛམ་གླིང་གསེར་ལྟར་རབ་མཛེས་བལྟ་ན་སྡུག །མཚན་གྱི་མེ་
ཏོག་རྒྱས་པས་མངོན་དུ་གང་། །མངོན་པར་ཤེས་པ་ཐོབ་ཅིང་རྒྱ་ཆེར་གྲགས། །བྱང་
ཆུབ་སྤྱོད་མཆོག་དམ་པ་ཞི་བ་སྤྱོད། །ནམ་ཡང་ལོངས་སྤྱོད་དག་ནི་འགྲིབ་མི་འགྱུར།།
ལྷས་ཀྱང་བསྟི་སྟང་བྱས་ཤིང་མཆོད་པར་འོས། །བརྟན་པར་འདོད་པའི་ལོངས་སྤྱོད་
གཞན་མི་དགའ། །ཚུལ་ཁྲིམས་རྣམ་དག་རབ་མཁས་ཚངས་པར་སྤྱོད། ། ཡི་དམ་
བཅས་ནས་ནགས་དང་ནགས་འདབས་སོང༌། །མངོན་ཤེས་ཐོབ་ཅིང་ཁྱད་འཕགས་ཐོབ་
པར་འགྱུར། །ཇི་ལྟ་བུར་ཡང་བྱང་ཆུབ་སེམས་མི་མདོར། །བྱམས་ལ་གནས་ཤིང་
མི་དམན་སེམས་སུ་འགྱུར། །མར་མེ་ཕུལ་བའི་ཕན་ཡོན་ནི། བཅོམ་ལྡན་མཆོད་
རྟེན་མར་མེ་ཕུལ་བྱས་ན། །དེ་ཡི་ལུས་ནི་མདོག་ངན་ཡོངས་མི་འགྱུར། །གཟུགས་
མཆོག་སྲ་ཞིང་ལེགས་པར་གཟུ་བ་འདྲ། །སྣང་བ་ཐོབ་ནས་འཇིག་རྟེན་ཀུན་ཏུ་རྒྱུ།།
གལ་ཏེ་ཁྲག་ཁྲིག་བརྒྱ་སྟོང་སངས་རྒྱས་ཞིང་། །ཡུངས་འབྲུ་དག་གིས་བྱུར་བུར་གཏམས་
གྱུར་པ། །བགྲང་བ་དང་ནི་གཞལ་ཞིང་བརྗོད་པར་ནུས། །བདེ་གཤེགས་མར་མེ་
གཅིག་ཕུལ་དེ་ལྟ་མིན། །ཞེས་དང༌། བདུག་པ་ཕུལ་བའི་ཕན་ཡོན་ནི། གང་གི་
སྤོས་ཆུང་ཡུངས་འབྲུ་ཙམ་བླངས་ཏེ། །བཅོམ་ལྡན་མཆོད་རྟེན་རྣམས་ལ་བདུག་བྱེད་
ན༑ ༑དེ་ནི་བསོད་ནམས་ལྡན་ཞིང་མཆོག་ཀུན་འགྱུར། །ནད་མེད་གྱུར་ཅིང་བློ་བརྟན་
བག་ཡོད་ལྡན། །སྤྱད་པ་རྣམ་པར་སྤྱོད་ཚེ་མྱ་ངན་འདའ། ། སྐྱེ་བོ་མང་པོ་དགའ་ཞིང་
ཡིད་དུ་འོང་། །རྒྱལ་པོ་ཐོབ་ནས་རྒྱལ་མཆོག་བསྙེན་བཀུར་འགྱུར། །མཐུ་ཆེན་
རབ་མཁས་འཁོར་ལོས་བསྒྲར་གྱུར་ཏེ། །གསེར་གྱི་མདོག་ལྡན་མཚན་གྱི་གོ་ཆ་ཅན།།
འཇིག་རྟེན་ཀུན་ན་ཡིད་འོང་དྲི་ལྡན་ཐོབ། །ཞེས་སོགས་དང་། ན་བཟའ་ཕུལ་བའི་
ཕན་ཡོན་ནི། གང་གིས་གོས་ཀྱི་བཅོམ་ལྡན་མཆོད་རྟེན་དང་། །འདྲེན་པ་མཚུངས་

368 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ས》
མེད་རྣམས་ལ་མཆོད་བྱེད་པ། །དེ་འདིར་མཚུངས་པ་མེད་པའི་ལུས་ཐོབ་སྟེ། །སུམ་
ཅུ་རྩ་གཉིས་མཚན་གྱིས་མེ་ཏོག་རྒྱས། །དེ་ནི་བཙས་མ་ཐག་ཏུ་གོས་མཆོག་ཐོབ། །ལྷ་
ཡི་ཁྱད་པར་འཕགས་པའི་གོས་བཟང་རྙེད། །བཙས་མ་ཐག་ཏུ་དེ་ལུས་ཤིན་ཏུ་བདེ་།
ཞེས་སོགས་ཕན་ཡོན་རྒྱ་ཆེར་བསྔགས་པ་རྣམས་ལ་ངེས་ཤེས་རྙེད་ནས། །གང་གིས་
སྐུ་གཟུགས་བྲིས་འབུར་ལུགས་མ་སོགས། །བཞེངས་པ་དང་མཆོད་པ་བྱས་པའི་ཕན་
ཡོན་ལྟ་ཞོག་གི །སྐུ་གཟུགས་རྩིག་ངོས་སོགས་ལ་བྲིས་པ་ལའང་མ་དད་འཁྲུག་བཞིན་
པའི་སེམས་ཀྱིས་བལྟས་པས་ཀྱང་། ལས་ཀྱི་སྒྲིབ་པ་བསྲབས་ཏེ་སངས་རྒྱས་བྱེ་བ་
དཔག་ཏུ་མེད་པ་མཐོང་བར་གསུངས་ཏེ། དམ་ཆོས་པད་དཀར་ལས། བདེ་གཤེགས་
སྐུ་གཟུགས་རྩིག་ངོས་བྲིས་པ་ལ། །འཁྲུག་བཞིན་པ་ཡི་སེམས་ཀྱིས་བལྟས་ན་ཡང་།།
དེ་དག་རིམ་གྱིས་སངས་རྒྱས་བྱེ་བ་མཐོང་། །ཞེས་སོགས། མདོ་རྒྱུད་བསྟན་བཅོས་
ཀྱི་དགོངས་པ་ཚུལ་བཞིན་དུ་བཀྲལ་བའི་བླ་མའི་མན་ངག་རྣམས་ལ་བརྟེན་ནས་བསོད་
ནམས་གསོག་པའི་ཞིང་མཆོག་ཏུ་གྱུར་པ་འདི་རྣམས་ཀྱིས་མཆོད་པ་སོགས་ལ་བརྩོན་
པར་མཛད་པ་ནི་དལ་བའི་རྟེན་ལ་སྙིང་པོ་ལེན་པའི་ཐབས་མ་ནོར་བ་ཡིན་ནོ་ཞེས་ལག་
པ་ཐལ་མོ་སྦྱར་ཏེ་རང་དང་གཞན་ལ་གསོལ་བ་འདེབས་སོ། །འདིར་སྨྲས་པ། རྒྱལ་
བ་སྲས་བཅས་སྐུ་ཡི་སྣང་བརྙན་མཆོག །རབ་མཛེས་ཤེལ་གྱི་ཁང་བཟང་ལྟ་བུ་ལ།།
རིང་བསྲེལ་རྣམ་བཞིས་བྱུར་བུར་གཏམས་པ་ནི། །འཁོར་བསྒྱུར་ཁང་བཟང་གནས་
ལ་རོལ་དང་མཚུངས། །ཏིང་འཛིན་སྔགས་དང་ཕྱག་རྒྱ་བདེན་སྟོབས་ཀྱིས། །གང་
དུ་འགྲོ་ཞིང་འདུ་བའི་དམ་ཚིག་པར། །རང་རང་ཡེ་ཤེས་སེམས་དཔའི་ཚོགས་བཅུག་
ནས། །སངས་རྒྱས་མངོན་སུམ་བྱེད་ལ་མཚར་ཅི་ཡོད། །དེ་ལྟའི་བྱིན་རླབས་ཕུང་
པོ་མ་བཟོད་པར། །དབུས་འགྱུར་མ་གྷ་དྷ་ཡི་མཆོད་སྡོང་ཆེ། །མཧཱ་བོ་དྷི་རབ་ཏུ་
སྐྱེངས་བྱས་ཏེ། །འོག་མིན་གཙང་མའི་གནས་སུ་ཡིབས་ཀྱི་དོགས། །མཐོང་ཐོས་

སྐུ་གསུང་ཐུགས་རྟེན་གྱི་དཀར་ཆག་རིམ་པ། ། 
369
《ཡ》 _ ཁ་ 
དྲན་རེ ག་དོན་ལྡན་ཡིད་བཞིན་ནོར། །སྲིད་པའི་ནད་བརྒྱ་འཇོམས་ལ་རྣམ་པར་རྒྱལ།།
མངོན་མཐོ་ངེས་ལེགས་འབྲས་སྟེར་དཔག་བསམ་ཤིང་། །ཁྱད་ནོར་འདི་དག་བསོད་
ནམས་ཟོང་གིས་བསྐྲུན། །དེ་ཕྱིར་ཕྱོགས་འདིར་ལྷག་བསམ་དག་པ་ཡིས། ། སྲི་ཞུ་
བཀུར་བསྟི་དག་ལ་བརྩོན་པ་གང་། ། མི་བསྲུན་ཉེར་འཚེའི་དགྲ་ལས་རྣམ་རྒྱལ་ཏེ།།
དོན་གཉིས་རེ་བ་སྐོང་བར་གྱུར་ཅིག་གུ ། མང་དུ་ཐོས་པའི་འདྲེན་བྱེད་མི་གསལ་ཞིང་།།
ཚུལ་བཞིན་བསམ་པའི་བློ་གྲོས་མ་མས་དབེན། །བསྒོམ་པའི་ཉམས་རྟོགས་ནམ་མཁའི་
པད་མོ་བཞིན། །སྤྲང་པོ་བདག་ནི་རྨོངས་པའི་ཁོལ་པོར་ཟད། །དེའི་ཕྱིར་རྒྱན་དང་
སྡེབ་སྦྱོར་མི་ཤེས་ཤིང༌། །བརྡ་དག་ཡིག་རིས་གནས་ལ་མ་སྦྱངས་སླད། །ཚིག་དོན་
གཉིས་ཀས་མཁས་རྣམས་དགའ་བསྐྱེད་པའི། ། བདུད་རྩིའི་སྤུན་ཟླ་གཉིས་པར་ག་
ལ་འགྱུར། །འོན་ཀྱང་གང་གིས་བཀའ་ལུང་མ་ལྡོག་ཅིང་། །དྲི་མེད་ཟླ་ལྟར་དཀའ་
བའི་ལྷག་བསམ་གྱིས། །ཅུང་ཟད་སྤྲོས་ལ་ནོངས་པའི་ཚོགས་མཆིས་ན། །རིགས་
གནས་ཀུན་མཁྱེན་མཁས་པ་རྣམས་ལ་འཆགས། །འདིས་མཚོན་རྣམ་དཀར་ཕུང་པོ་
ཅི་བགྱིས་པ། ། ལྟར་སྣང་ལམ་གྱིས་བརྫི་བར་མི་ནུས་ཤིང་། །སྐྱེ་དགུའི་འཕྲལ་ཡུན་
ཕན་བདེ་འབྱུང་བའི་གཞི། །ལུང་རྟོགས་བསྟན་པ་རྒྱས་པའི་རྒྱུ་རུ་བསྔོ་། ། ཅི་ཕྱིར་
ཞེ་ན་རྒྱལ་བ་སྲས་བཅས་ཀྱིས། །རླབས་ཆེན་སྨོན་ལམ་ཇི་སྙེད་ཅི་མཆིས་པ། །དམ་
ཆོས་འཛིན་པའི་སྨོན་ལམ་ནང་འདུས་པར། །འཇམ་མགོན་བླ་མས་ཚངས་པའི་དབྱངས་
ཀྱིས་བསྒྲགས། །སྲིད་བདེར་མི་བརྐམ་རྣམ་དག་ངེས་འབྱུང་དང་། །བདག་པས་གཞན་
གཅེས་རིན་ཆེན་བྱང་ཆུབ་སེམས། །མཐར་འཛིན་རི་བོ་འཇོམས་པའི་ལྟ་བ་ཡིས། །བླ་
མེད་སྐུ་བཞིའི་གོ་འཕང་མྱུར་ཐོབ་ཤོག །ཅེས་པ་འདི་ནི་རིགས་རུས་ཕུན་སུམ་ཚོགས་ཤིང་། བསྟན་
དང་བསྟན་འཛིན་ལ་མི་ཕྱེད་པའི་དད་པ་ཐོབ་པའི་ས་བདག་མི་དབང་ཆེན་པོའི་བཀས་བསྐུལ་བ་ལ་བརྟེན་ནས་ཤཱཀྱའི་
བཙུན་པ་དོན་ཡོད་མཁས་གྲུབ་ཀྱིས་གུར་སྨོན་དབེན་གནས་སུ་སྦྱར་བའོ།། །། བཀྲ་ཤིས།།

370 _ __ རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ར》
༼ར༽
མ། །བཀའ་འགྱུ ར་རིན་པོ་ཆེའི་པར་བྱང་སྨོ ན་ལམ་དང་
མཆོད་རྫས་ཕུལ་བའི་སྨོན་ཚིག་སོགས་བཞུགས་སོ།།
༄༅། ། ཨོཾ་བདེ་ལེགས་སུ་གྱུར་ཅིག །རབ་མཛེས་མཚན་དཔེས་སྤྲས་པའི་རྡོ་རྗེའི་
སྐུ༑ ༑རབ་སྙན་ཚངས་པའི་དབྱངས་ཀྱིས་འགྲོ་དབུགས་དབྱུང་། །རབ་འབྱམས་ཤེས་
བྱའི་མཁའ་ལ་ཐོགས་མེད་ཐུགས། །ཟླ་མེད་སྟོན་པ་དེ་ལ་བདག་ཕྱག་འཚལ། །གང་
དག་སྲིད་པའི་རྒྱ་མཚོ་ཆེར་ལྷུང་སྟེ། །སྡུག་བསྔལ་རྦ་རླབས་གཟིར་བའི་འགྲོ་མཐོང་
ནས། ། མ་བཟོད་བྱམས་དང་སྙིང་རྗེས་ལེགས་དྲངས་པའི། །འགྲོ་རྣམས་སྒྲོལ་བའི་
བྱང་ཆུབ་སེམས་མཆོག་བསྐྱེད། །དེ་ལྟར་རིན་ཆེན་སེམས་དེའི་ནོར་འཛིན་གཞིར།།
ཕ་རོལ་ཕྱིན་བཅུའི་སྡོང་པོ་ཆེས་ཆེར་རྒྱས། །རྣམ་མང་མཛད་པའི་ཡལ་འདབ་གཡོ་
བ་ཡིས། །གདུལ་བྱའི་ཚ་གདུང་སེལ་བའི་ཆོ་ག་སྒྲུབ། །རྣམ་དག་ཚོགས་གཉིས་
དུས་ཀྱི་བྱེད་པོ་ལས། །བཅུ་གཉིས་མཛད་པའི་མེ་ཏོག་རབ་བཀྲ་བའི། །སྙིང་པོའི་
འབྲས་བུ་རྡོ་རྗེ་གདན་གྱི་སྤོར། །མཆོག་གི་གོ་འཕང་མཐོན་པོར་བདེ་བར་གཤེགས།།
སྟོན་པ་མཆོག་དེས་རིགས་ཅན་རྣམ་གསུམ་སོགས། །བགྲང་ཡས་འགྲོ་ལ་ཆོ་འཕྲུལ་
རྣམ་གསུམ་གྱིས། །གང་གི་ཞལ་གྱི་པདྨོ་ལས་འོངས་པས། །དབུགས་འབྱུང་རྔུབ་
པ་ཙམ་ཡང་སྐྱེ་དགུ་ཡི། །ཕན་བདེའི་འདབ་སྟོང་བཞད་པའི་རྒྱུར་འགྱུར་ན། །རླབས་
ཆེན་མཛད་པ་གཞན་རྣམས་ལྟ་ཅི་སྨོས། །མགོན་དེའི་མཛད་པ་ཀུན་གྱི་ནང་ནས་ནི།།
གསུང་གི་མཛད་པ་མཆོག་དང་ཕུལ་ཡིན་ཞེས། །མང་ཐོས་མཁས་པ་རྣམས་ལ་གྲགས་
པ་ལྟར། །ཐར་འདོད་གདུལ་བྱའི་འཇུག་སྒོ་གཞན་ན་གང་། །དེ་ཕྱིར་ཚངས་དབང་

པཀའ་འགྱུར་རིན་པོ་ཆེའི་པར་བྱང་སྨོན་ཚིག་སོགས། 371
《 ར/ . .. - --
-，-- ， ， - - • ཟ - - -- --- -，-- -+ -- - ཟ་ཟ- --
གསང་འཛིན་ལ་སོགས་ཀྱིས། །གསོལ་བ་བཏབ་པ་ཇི་བཞིན་རྣམ་མང་འགྲོར། །རང་
རང་ཡུལ་སྐལ་འཚམས་པའི་ཆོས་འཁོར་གྱིས། །སྨིན་གྲོལ་ལམ་བཟང་གསལ་བའི་
སྒྲོན་མེ་སྤར། །དེ་ཡང་དང་པོར་ཝ་ར་ཎ་སི་རུ། །འཁོར་ནི་ཐེག་དམན་གཙོ་བོར་
གྱུར་པ་ལ། །བདེན་བཞིའི་རྣམ་པས་སྨོས་པ་ལ་སོགས་པའི། །སྔོན་མེད་འཁོར་
ལོ་དང་པོའི་ཆོས་འཁོར་བསྐོར། །གནས་མཆོག་བྱ་རྒོད་ཕུང་པོའི་རི་བོ་རུ། །ཐེག་
ཆེན་གཙོ་བོར་གྱུར་པའི་འཁོར་རྣམས་ལ། །ཟབ་དང་རྒྱ་ཆེའི་ལམ་རྣམས་དངོས་ཤུགས་
ཀྱིས། །བསྟན་པའི་མཚན་ཉིད་མེད་པའི་ཆོས་འཁོར་བསྐོར། །དེ་བཞིན་ཡངས་པ་
ཅན་གྱི་གྲོང་ཁྱེར་དུ། །འཁོར་ཡང་ཐེག་པ་གསུམ་ཀ་ཚང་བ་ལ། །མཚན་ཉིད་གསུམ་
གྱི་དབྱེ་བ་ཕྱེ་ནས་སུ། །ལེགས་པ་རྣམ་པར་ཕྱེ་བའི་ཆོས་འཁོར་བསྐོར། །དེ་ནས་
མཆོད་རྟེན་དཔལ་ལྡན་འབྲས་སྤུངས་སུ། །ཟབ་མོའི་ལམ་ལ་ལྷག་པར་མོས་པ་ལ།།
དུས་འཁོར་རྩ་བའི་རྒྱུད་ལ་སོགས་པ་ཡི། །རྣམ་མང་རྒྱུད་སྡེའི་འཁོར་ལོ་བླ་མེད་བསྐོར།།
དེ་བཞིན་ལྷ་ཀླུ་མཁའ་སྤྱོད་ཨོ་རྒྱན་སོགས། །ཡུལ་གྲུ་དུ་མར་མོས་པ་དང་འཚམས་
པར། །ཆོས་ཕུང་ཇི་སྙེད་གསུངས་པའི་མཐའ་འདི་ཞེས། ། ཡེ་ཤེས་སྤྱན་ལྡན་ཡུལ་
ལས་རབ་འདས་ན། །རྟོག་གེས་བསམ་དང་བརྗོད་པར་ག་ལ་ནུས། །དེ་དག་ནང་
ནས་རགས་རིམ་འགའ་ཞིག་ནི། །འཕགས་ཡུལ་མཁས་པ་རྣམས་ལ་གྲགས་ཆེ་ཞིང་།།
དགོངས་འགྲེལ་བསྟན་བཅོས་དག་ཀྱང་མང་ཡོད་པས། །གངས་ཅན་སྐྱེ་དགུའི་དཔལ་
དུ་གྱུར་པ་རྣམས། །དམ་ཆོས་འཛིན་པའི་སྨོན་ལམ་སྟོབས་རྒྱས་པ། །སྔོན་གྱི་ཆོས་
རྒྱལ་སེམས་དཔའ་ཆེ་རྣམས་དང༌། ། རྒྱ་བོད་པཎ་གྲུབ་སྒྲ་བསྒྱུར་རྣམས་ཀྱིས་ནི། །ཟན་
གཡང་མི་འགྱུར་གཙུག་ལག་ཁང་ཆེན་པོར། །བསྒྱུར་དང་དེ་བཞིན་སྔ་འགྱུར་ཕྱི་འགྱུར་
སོགས། །བུ་སྟོན་ཐམས་ཅད་མཁྱེན་པ་ཆེན་པོ་དང་། །མཁས་པ་འགའ་ཡིས་དཀར་
ཆག་བསྒྲིགས་པ་སོགས། །དྲི་མེད་དཔྱད་གསུམ་དག་པའི་བཀའ་རྣམས་ནི། །ཆོས་

372 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
སྦྱིན་མི་ཟད་རྒྱ་ཆེར་སྤེལ་བའི་ཕྱིར། །མི་ཡི་དབང་པོ་བསོད་ནམས་སྟོབས་རྒྱས་ཀྱིས་།
དགེ་ལ་སྤྱད་པ་མ་གཏོགས་སྒྱུ་མའི་ནོར། །ཆུ་ཤིང་བཞིན་དུ་སྙིང་པོས་དབེན་ནོ་ཞེས།།
འཇུངས་པ་རྣམས་ལ་གོ་བར་བྱ་བའི་ཕྱིར། །དད་པའི་ཕྱག་གིས་སྦྱིན་པའི་སྒོ་ཆེན་པོ།།
ཆོག་ཤེས་འཕྲུལ་གྱི་ལྡེ་མིག་གིས་ཕྱེ་ནས། བདོག་པའི་དངོས་པོ་ཇི་སྙེད་ཡོད་པའི་
ཟོང་། །མ་ཞུམ་སྙིང་སྟོབས་ཤིང་རྟས་ལེགས་དྲངས་ཏེ། །རིགས་གནས་ལ་མཁས་
བྲིས་པའི་ཚོགས་རྣམས་དང་། །རྣམ་དཀར་ལས་ལ་བསྐུལ་བའི་བྱེད་པོར་བཅས། །ལོངས་
སུ་ཉེར་སྤྱོད་རྙེད་དང་བཀུར་སྟི་ཡིས། ། ཡིད་ཀྱི་ཆུ་སྐྱེས་རབ་ཏུ་བཞད་བྱས་ནས། །ལག་
པའི་པད་མོས་ཕྱི་རོ ལ་ལེགས་བྱས་པའི། །འཁྲི་ཤིང་མཛེས་པའི་མེ་ལོང་ངོས་དག་
ཏུ༑ ༑འཆི་མེད་མཛེས་པའི་ཡི་གེའི་གཟུགས་བརྙན་ཤར། །དགེ་དེས་སྲིད་པའི་རྒྱ་
མཚོ་རབ་སྐེམས་ཤིང༌། །ཐར་པ་དམ་པའི་པད་ཚལ་རྒྱས་བྱེད་པའི། །སྟོབས་བཅུའི་
འོད་ནོར་འཛིན་མའི་གཟི་བརྗིད་ཅན། །རྒྱལ་བའི་ཉི་མ་དགུང་དུ་འཆར་བར་ཤོག །དེར་
མ་སོན་པའི་ཡང་སྲིད་ཐམས་ཅད་དུ། །ཉེས་བརྒྱའི་འབྱུང་གནས་ཁྱིམ་ནས་ངེས་བྱུང་
སྟེ༑ ༑རྣམ་དག་ཚུལ་ཁྲིམས་ངུར་སྨྲིག་རྒྱལ་མཚན་ཅན། །ཐུབ་པའི་བརྟུལ་ཞུགས་
མཆོག་ལ་སྤྱོད་པར་ཤོག །དེ་ཚེ་བཤེས་གཉེན་དམ་པའི་མགོན་དང་བཅས། །སྤྱན་
དང་མངོན་ཤེས་གཟུངས་སྤོབས་ཏིང་འཛིན་སོགས། །མཐའ་ཡས་ཡོན་ཏན་ཚོགས་
ཀྱིས་མི་དམན་པས། །གཞན་དོན་སྒྲུབ་ལ་མཐུ་དང་ལྡན་པར་ཤོག །སྐོམ་པས་བ་
ཚྭའི་ཆུ་ལ་འཐུང་པ་བཞིན། །ཇི་ཙམ་སྤྱད་ཀྱང་ཚིམ་པ་མ་མཆིས་པའི། །འཁོར་
བའི་ཕུན་ཚོགས་མེ་འོབས་ལྟར་མཐོང་བའི། །ཤུགས་དྲག་ངེས་འབྱུང་རྒྱུད་ལ་སྐྱེ་བར་
ཤོག །དྲིན་ཅན་མ་རྣམས་སྲིད་མཚོར་ལྷུང་བ་ལ། །བཅོས་མིན་བྱམས་དང་སྙིང་རྗེ་
ལྷག་བསམ་གྱིས། །ལེགས་དྲངས་བྱང་ཆུབ་དམ་པར་སེམས་བསྐྱེད་ནས། །རྒྱལ་
སྲས་སྤྱོད་པའི་གནས་ལ་བརྩོན་པར་ཤོག །སྡུག་བསྔལ་རྩ་བ་བདག་འཛིན་མ་རིག་

《 》 བཀའ་འགྱུར་རིན་པོ་ཆེའི་པར་བྱང་སྨོན་ཚིག་སོགས། ། ལ་ - _ 373
པའི། །ཞེན་ཡུལ་དྲུང་ནས་འབྱིན་པར་རྟེན་འབྲེལ་ལམ། །ཀླུ་སྒྲུབ་ཡབ་སྲས་འཇམ་
མགོན་ཙོང་ཁ་པའི། །དགོངས་པ་ཇི་བཞིན་རྒྱུད་ལ་སྐྱེ་བར་ཤོག །དེ་ལྟར་ཐུན་མོང་
ལམ་གྱིས་རྒྱུད་སྦྱངས་ནས། །རྣམ་དག་དབང་ཐོབ་དམ་ཚིག་སྡོམ་པ་ནོས། །རིམ་
གཉིས་ལམ་གྱི་བགྲོད་པ་མཐར་ཕྱིན་ནས། །ཟུང་འཇུག་རྡོ་རྗེ་འཆང་དབང་མྱུར་ཐོབ་
ཤོག །གནས་སྐབས་སུ་ཡང་གངས་ཅན་ལྗོངས་འདི་རུ། །ནད་ཡམས་མུ་གེ་དུས་
ཀྱི་འཁྲུག་རྩོད་སོགས། །ཆེར་སྙིགས་ལྔ་བདོའི་ཆད་པ་ལས་ཐར་ནས། །རྫོགས་ལྡན་
དུས་བཞིན་དགའ་བདེར་སྤྱོད་པར་ཤོག ། ལྷ་ཀླུ་དགྱེས་པས་དུས་སུ་ཆར་འབེབས་ཤིང་།།
ལོ་ཏོག་རྩི་བཅུད་ཕྱུགས་རྣམས་ཞོ་སྟེ་འཕེལ། །རྒྱལ་པོ་རྣམས་ཀྱང་ཆོས་བཞིན་སྤྱོད་
པ་ཡིས། །ཡིད་ཀྱི་རེ་བ་ཐམས་ཅད་འགྲུབ་པར་ཤོག །དེ་ཡི་མཐུ་ལས་དཀར་ཕྱོགས་
སྐྱོང་བ་ཡིས། ། ལྷ་རྣམས་དགའ་མགུ་རངས་ནས་བསྲུང་བ་དང་༌། ། ལྷ་མི་འབྱུང་
པོའི་གདུག་རྩུབ་ངང་གིས་ཞི། །བཀྲ་ཤིས་མཚན་མ་མང་དུ་འབྱུང་བ་ཡིས། །བར་
གཅོད་བདུད་ཀྱི་མིང་ཡང་མེད་པར་ཤོག །མདོར་ན་བདག་གིས་རྣམ་དཀར་ཅི་བགྱིས་
པ༑ ༑སྔོན་གྱི་རྒྱལ་བ་རྣམས་ཀྱིས་མ་བསྒྲལ་བའི། ། སྲིད་པའི་རྒྱ་མཚོར་ལྷུང་བའི་
འགྲོ་འདི་རྣམས། །རྫོགས་སངས་གཞན་གྱི་གྲོགས་ལ་མ་ལྟོས་པར། །བདག་ཉིད་
གཅིག་པུས་སྒྲོལ་བར་ནུས་པར་ཤོག །གཞན་ཡང་ཐུབ་བསྟན་སྤྱི་དང་ཁྱད་པར་དུ། །
གངས་རིའི་ཁྲོད་འདིར་གཞན་ལས་མངོན་མཐོ་བའི། ། ཞྭ་སེར་ཅོད་པན་འཛིན་པའི་
བསྟན་པ་འདི། །དུས་དང་གནས་སྐབས་ཀུན་ཏུ་མི་ཉམས་ཤིང་། །ཡར་ངོའི་ཟླ་
ལྟར་སླར་ནས་སླར་འཕེལ་ཤོག །བསླུ་མེད་རིན་ཆེན་གསུམ་གྱི་བྱིན་རླབས་དང་། ། རྒྱུ་
འབྲས་རྟེན་འབྲེལ་བསླུ་བ་མེད་པ་དང༌། །ཆོས་ཉིད་འགྱུར་བ་མེད་པའི་བདེན་པ་དང་།།
དྲང་སྲོང་བདེན་པར་སྨྲ་བའི་བདེན་ཚིག་དང་། །ཇི་ལྟར་སྨོན་པའི་དོན་རྣམས་འགྲུབ་པར་
ཤོག །ཅེས་པ་འདི་ནི་ས་ཆེན་པོ་ཆོས་བཞིན་དུ་སྐྱོང་ཞིང༌། བསྟན་པ་དང་བསྟན་འཛིན་ལ་མི་ཕྱེད་པའི་དད་པས་

374 _ __ རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ར
གཙུག་གི་ནོར་བུ་ལྟར་བསྟེན་པའི་མིའི་ངབང་པོ་བསོད་ནམས་སྟོབས་རྒྱས་ཀྱིས་རྒྱལ་བའི་བཀའ་འགྱུར་རོ་ཅོག་
པར་གསར་དུ་བརྐོས་པའི་མཇུག་ཏུ་སྦྱར་ཆོག་པ་ཞིག་དགོས་ཞེས་བཀས་བསྐུལ་པའི་གསུང་ནན་མ་བཟོད་པར་
བཙུན་པ་དོན་ཡོད་མཁས་གྲུབ་ཀྱིས་གཡར་ཁྲལ་ཙམ་དུ་གུར་སྨོན་དབེན་གནས་ཀྱི་རི་ཁྲོད་དུ་སྦྱར་བའོ།། །།
༈ བླ་བྲེ་ཕུལ་བའི་ཞལ་བྱང་བཞུགས་སོ།།
༄༅། ། ཨོཾ་བདེ་ལེགས་སུ་གྱུར་ཅིག །ལྷར་བཅས་འགྲོ་བའི་འདྲེན་པ་བླ་ན་མེད།།
ཐམས་ཅད་མཁྱེན་པ་ཟས་གཙང་སྲས་པོ་དང་། །ཤིང་རྟ་ཆེན་པོ་ཀླུ་སྒྲུབ་ཐོགས་མེད་སོགས།།
དངོས་བརྒྱུད་བླ་མའི་ཚོགས་ལ་སྙིང་ནས་འདུད། །སྔོན་བསགས་བསོད་ནམས་ཆུ་གཏེར་
ལས་འཁྲུངས་པའི། །དལ་བརྒྱད་འབྱོར་བཅུའི་རྙེད་དཀའ་རིན་ཆེན་འདི། །ཐོས་བསམ་
སྒོམ་པའི་རོལ་མཚོ་ལ་གནས་ཤིང་། །སྐུ་གསུམ་ཀླུ་དབང་གཙུག་ན་བསྟེན་པའི་ཕྱིར།།
པ་ཝ་སངས་ལྟར་དཀར་བའི་ལྷག་བསམ་གྱིས། ། ལྷ་རྫས་བཟང་པོའི་གོས་ལས་རབ་གྲུབ་
པའི། །དབང་པོའི་གཞུ་ལྟར་རབ་བཀྲའི་གནམ་རྒྱན་འདི།། མཆོག་གསུམ་དམ་པར་
གུས་པས་འབུལ་བས་ན། །དེང་ནས་བཟུང་སྟེ་ཡང་སྲིད་ཐམས་ཅད་དུ། །མི་ཁོམ་བརྒྱད་
སྤངས་ཚངས་སྤྱོད་ལུས་བཟུང་ནས། །ཐེག་མཆོག་ལམ་བཟང་སྒྲུབ་ལ་གཞོལ་བ་ཡི།།
རང་གཞན་དོན་གཉིས་འགྲུབ་པའི་རྒྱུ་རུ་བསྔོ། །དེར་མ་སོན་པའི་ཡང་སྲིད་ཀུན་ཏུ་
བདག །ཐེག་མཆོག་དམ་པའི་མགོན་དང་མི་འབྲལ་ཞིང༌། །ཐུན་མོང་ཐུན་མོང་མིན་
པའི་ལམ་བཟང་ལ། །འཁྲུལ་མེད་ངེས་པ་རྙེད་ནས་བརྩོན་པར་ཤོག །འཇིག་རྟེན་ཁམས་
འདིར་ནད་མུག་འཁྲུག་རྩོད་སོགས། །མི་མཐུན་ཉེར་འཚེའི་དགྲ་ལས་རྒྱལ་བ་དང་། །ཕན་
བདེའི་འབྱུང་གནས་ལུང་རྟོགས་བསྟན་པ་འདི། ། ཡར་ངོའི་ཟླ་ལྟར་གོང་ནས་གོང་འཕེལ་
ཤོག ། ཁྱད་པར་འཇམ་མགོན་བླ་མའི་བསྟན་པ་མཆོག འཛིན་སྐྱོང་སྤེལ་བའི་འགྲན་
ཟླ་དང་བྲལ་བ། །དཔལ་ལྡན་སྨད་རྒྱུད་གྲྭ་ཚང་འདུས་པའི་སྡེ། །སྲིད་མཐའི་བར་དུ་
ཅེས་པ་འདི་ཡང་རྒྱུད་སྨད་པ་དགེ་བསྐོས་སེ་ར་ཞོག་པ་དཀའ་བཅུས་བླ་བྲེ་ལ་
ཉམས་པར་མ་གྱུར་ཅིག །

《ར》 བཀའ་འགྱུར་རིན་པོ་ཆེའི་པར་བྱང་སྨོན་ཚིག་སོགས། 375
ཞལ་བྱང་དགོས་ཞེས་བསྐུལ་བ་ལྟར་ཤཱཀྱའི་བཙུན་པ་དོན་ཡོད་མཁས་གྲུབ་ཀྱིས་སྦྱར་བའོ'' ཤུ་བྷནྟུ།། ། །
༈ རྗེ་གྲུབ་པའི་དབང་ཕྱུག་དོན་ཡོད་མཁས་གྲུབ་ཞལ་སྔ་ནས་དགའ་ལྡན་
དུ་གཤེགས་ཁར་བྱམས་ཆེན་སོགས་ལ་ཐུགས་སྨོན་གནང་བ་བཞུགས་སོ།།
༄༅། །ན་མོ་བོདྷི་སཏྭཱ་ཡ། རབ་འབྱམས་ཕྱོགས་བཅུའི་ཞིང་བཞུགས་རྒྱལ་བ་
ཡི༑ ༑འགྲོ་ལ་གཅིག་ཏུ་བྱམས་པའི་རྣལ་འབྱོར་གྱིས། །སྐལ་ལྡན་གདུལ་བྱའི་དཔལ་
དུ་ཡོངས་ཤར་བའི། །མི་ཕམ་རྒྱལ་བའི་དབང་པོ་ཁྱོད་ཕྱག་འཚལ། །རབ་མཛེས་
པ་སངས་ཟླ་ལྟར་དཀར་བ་ཡི། །དྲི་མེད་ལྷ་རྫས་ལས་གྲུབ་ཤ་འགག་སོགས། །དངོས་
བཤམས་ཡིད་སྤྲུལ་མཆོད་རྫས་ཇི་སྙེད་པ། །བསོད་ནམས་ཞིང་མཆོག་ཁྱོད་ལ་འབུལ་
བར་བགྱི། །ཐོག་མེད་དུས་ནས་དུག་གསུམ་དྲག་པོ་ཡིས། །ཀུན་ནས་བསླངས་པའི་
སྡིག་ལྟུང་ཅི་ཡོད་དང་། །ཁྱད་པར་མགོན་ཁྱོད་མངོན་སུམ་མཐོང་བ་ལ། །སྒྲིབ་
བྱེད་ཐམས་ཅད་སྙིང་ནས་སོ་སོར་བཤགས། །དུས་གསུམ་སྐྱེ་འཕགས་རྣམ་ཐར་ཇི་
ཡོད་དང་། །ཁྱད་པར་མགོན་ཁྱོད་མར་གྱུར་འགྲོ་བའི་དོན། །རླབས་ཆེན་མཛད་པ་
ཇི་སྙེད་མཆིས་པ་ལ། །བདག་ཅག་བསམ་པ་ཐག་པས་ཡི་རང་ངོ་། །ཁྱོད་ཉིད་སྔོན་
ཚེ་སྨོན་ལམ་རབ་རྒྱས་པས། །ཆོས་དབྱིངས་ཞི་བའི་ངང་ལས་མ་གཡོས་ཤིང་། །གང་
འཚམས་གདུལ་བྱའི་འཛིན་མར་ཟབ་རྒྱས་ཀྱི། །དམ་ཆོས་ཆར་ཆེན་དབབ་པར་མཛད་
དུ་གསོལ། །སྟོང་ཉིད་སྙིང་རྗེ་ཟླ་བའི་མ་མ་ལས། །ལེགས་འཁྲུངས་ནོར་བུ་རྡོ་རྗེ་
རྩེ་བརྒྱ་བར། །རྟག་བརྟན་གཞོམ་ཞིག་བྲལ་བ་མི་སྲིད་ཀྱང་། །བདག་སོགས་རྨོངས་
པའི་འགྲོ་ངོར་གཡོ་མེད་བཞུགས། །བདག་གིས་འདས་དང་མ་འོང་དུས་གསུམ་དུ།།
ལེགས་པར་སྤྱད་པ་ཇི་སྙེད་མཆིས་པ་ཀུན། །མགོན་ཁྱོད་དགྱེས་པ་བསྐྱེད་པའི་རྒྱུར་
གྱུར་ནས། །འདི་སྣང་འགག་མ་ཐག་ཏུ་སྐྱེ་གཞན་གྱིས། །བར་མ་ཆོད་པར་མགོན་
ཁྱོད་ཞབས་དྲུང་དུ། །ཐོགས་མེད་རྫུས་ཏེ་སྐྱེ་བར་བྱིན་གྱིས་རློབས། །དེ་ཚེ་ཁྱོད་ལས་

376 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ར》
ཐེག་མཆོག་གཏམ་ཐོས་ནས། །སྲིད་མཚོར་རང་དབང་མེད་པར་འཁྱམས་པ་ཡི། ། ལུས་
ཅན་འགྲོ་ལ་བརྩེ་བས་དངོས་ཤུགས་ཀྱིས། །སྣ་ཚོགས་སྤྲུལ་པ་ཕྱོགས་བཅུར་སྤྲུལ་
ནུས་ཤོག །ཁྱད་པར་བདག་གི་ལུས་དང་ལོངས་སྤྱོད་དང༌། །དུས་གསུམ་བསགས་
པའི་དགེ་བ་ཇི་ཡོད་པ། །དངོས་དང་བརྒྱུད་པས་མཐའ་ཡས་སྐྱེ་རྒུ་རྣམས། །ཀུན་
མཁྱེན་སངས་རྒྱས་ཐོབ་པའི་རྒྱུ་རུ་བསྔོ་། ། བླ་མ་ཡི་དམ་རིན་ཆེན་རྣམ་གསུམ་སོགས།།
བསླུ་མེད་སྐྱབས་ཀྱི་དམ་པའི་བྱིན་རླབས་དང༌། །བསྟན་སྲུང་དམ་ཅན་རྒྱ་མཚོའི་མཐུ་
སྟོབས་ཀྱིས། །བདག་གི་ཡིད་ལ་རེ་བ་འདི་དག་ཀུན། །འབད་མེད་ལྷུན་གྱིས་འགྲུབ་
པར་མཛད་དུ་གསོལ། །ཞེས་པ་འདི་ཡང་དོན་ཡོད་མཁས་གྲུབ་ཀྱིས་ཡེར་བའི་བྱམས་པར་འདོད་གསོལ་
མཚམས་སྦྱོར་དུ་སྦྱར་བའོ།། །། ༈ ན་མོ་གུ་རུ་མི ཏྲི་ཡེ། མཐའ་ཡས་བསྐལ་པར་
ཚོགས་གཉིས་གོམས་པའི་མཐུས། །སྐུ་གསུམ་ལྷུན་གྲུབ་དོན་གཉིས་མཐར་ཕྱིན་ཡང་།།
ས་བཅུའི་དབང་ཕྱུག་རྒྱལ་སྲས་ཚུལ་འཛིན་པའི། །མི་ཕམ་མགོན་གྱི་ཞབས་ལ་གུས་
བཏུད་ནས། །ཀི་ལ་ཤ་ལྟར་དཀར་བའི་ལྷག་བསམ་གྱིས། །པད་རཱ ག་ལྷུན་པོའི་གཟི་
མདངས་འཕྲོག་ནུས་པའི། །ལྷ་རྫས་གོས་ཀྱི་སྙན་ཤལ་ཟུང་ཕུལ་བས། ། ལྷ་མིར་
བདེ་སྐྱིད་འབྱུང་བའི་སྒོ་གཅིག་པུ། །རྒྱལ་བའི་བསྟན་པ་ཕྱོགས་དུས་ཐམས་ཅད་དུ།།
ཡར་ངོའི་ཟླ་ལྟར་རྒྱས་པར་བྱིན་གྱིས་རློབས། །ཁོ་བོ་འདི་ནས་ཤི་འཕོས་གྱུར་མ་ཐག།
བར་ཆད་བདུད་ཀྱི་དབང་དུ་མི་འགྱུར་བར། ། མི་ཕམ་མགོན་དང་ནམ་མཁའ་དྲི་མ་
མེད། །འཇམ་དཔལ་སྙིང་པོ་རྒྱལ་བ་ཙོང་ཁ་པའི། །སྲས་ཀྱིས་ཐུ་བོ་ཉིད་དུ་བདག་
གྱུར་ཏེ། ། སྐུ་གསུང་ཐུགས་ཀྱི་གསང་བ་སྤྱི་དང་ནི། །ཁྱད་པར་གསུང་གི་གསང་
བའི་མཛོད་བཟུང་སྟེ། །ས་དང་ལམ་གྱི་བགྲོད་པ་མཐར་ཕྱིན་ནས། །མར་གྱུར་འགྲོ་
ལ་ཕན་པ་བསྒྲུབ་པར་ཤོག །ཅེས་པ་འདི་ཡང་དོན་ཡོད་མཁས་གྲུབ་ཀྱིས་སྒོ་མོའི་བྱམས་པར་སྙན་ཤལ་
ཕུལ་བའི་འདོད་གསོལ་དུ་སྤེལ་བའོ། ། ༈ ཨོཾ་བདེ་ལེགས་སུ་གྱུར་ཅིག །ལྷར་བཅས་

བཀའ་འགྱུར་རིན་པོ་ཆེའི་པར་བྱང་སྨོན་ཚིག་སོགས། 377
《ར》
འགྲོ་བའི་གཙུག་རྒྱན་མི་ཕམ་མགོན། །དངོས་ཀྱིས་བྱིན་བརླབས་སྐུ་བརྙན་འདི་ཉིད་
ལ༑ ༑ ལྷ་རྫས་བཟང་པོའི་གོས་དང་ཆགས་མེད་བློས། །དངོས་བཤམས་ཡིད་ཀྱིས་
སྤྲུལ་པ་ལས་བྱུང་བའི། །ཀུན་བཟང་མཆོད་སྤྲིན་ཕུལ་བ་འདི་བཞེས་ལ། །བདག་
དང་མར་གྱུར་འགྲོ་བ་སྤྱི་དང་ནི། །ཁྱད་པར་རེ་བ་འཆའ་བའི་སློབ་བུ་རྣམས། །ལྷན་
ཅིག་དགའ་ལྡན་གནས་སུ་ཡང་སྲིད་བཟུང་། །མི་ཕམ་མགོན་གྱི་ཞལ་མཐོང་གསུང་
ཐོས་ནས། །གནས་སྐབས་མཐར་ཐུག་དོན་གཉིས་འགྲུབ་པར་ཤོག །ཅེས་པ་འདི་ཡང་
དོན་ཡོད་མཁས་གྲུབ་ཀྱིས་འོལ་དགའ་རྫིང་ཕྱིའི་རྗེ་བཙུན་བྱམས་པའི་སྣང་བརྙན་ལ་སྙན་ཤལ་ཕུལ་པའི་འདོད་
གསོལ་བདེན་ཚིག་ཏུ་བགྱིས་པའོ། ། ༈ ཨོཾ་བདེ་ལེགས་སུ་གྱུར་ཅིག །དུས་གསུམ་
ཕྱོགས་བཅུའི་རྒྱལ་བ་ཐམས་ཅད་ཀྱི། །རླབས་ཆེན་མཛད་པ་མ་ལུས་ཀུན་རྫོགས་པའི།།
མི་མཇེད་ཞིང་གི་འདྲེན་པ་ཟས་གཙང་སྲས། །ཟླ་མེད་སྟོན་པ་དེ་ལ་གུས་བཏུད་ནས།
ཀི་ལ་ཤ་ལྟར་དཀར་བའི་ལྷག་བསམ་གྱིས། ། ལྷ་རྫས་བཟང་པོའི་གོས་ལས་ལེགས་
གྲུབ་པའི། །དབང་པོའི་གཞུ་ལྟར་བཀྲ་བའི་གནམ་རྒྱན་འདི། །ཤཱཀྱའི་རྒྱལ་པོའི་
དབུ་ལ་ཕུལ་བ་ཡི། །སྐྱེ་དགུའི་འཕྲལ་ཡུན་ཕན་བདེ་འབྱུང་བའི་གཞི། །ལུང་རྟོགས་
བསྟན་པ་ཕྱོགས་བཅུར་རྒྱས་པ་དང་། དེ་འཛིན་སྐྱེས་བུ་ཆོས་ལྡན་རྒྱལ་པོ་སོགས། །སྐུ་
ཚེ་མངའ་ཐང་ལོངས་སྤྱོད་འཕེལ་བར་ཤོག །བདག་ཀྱང་འདི་ནས་ཕ་རོལ་འགྲོ་བའི་
ཚེ༑ །ཤཱཀྱའི་རྒྱལ་པོའི་སྐུ་མཆོག་གསལ་མཐོང་ཞིང་། །ཕྱག་གཡས་བདག་གི་མགོ་
ལ་ལེགས་བཞག་ནས། །བུ་བུ་དགའ་ལྡན་མཁའ་སྤྱོད་གནས་སུ་ཤོག །ཅེས་པའི་
གསུང་གིས་དབུགས་དབྱུང་ཐོབ་ནས་ཀྱང་། །རྒྱལ་བ་རྣམས་ཀྱི་སྲས་ཀྱི་ཐུ་བོར་གྱུར།།
སྐུ་གསུང་ཐུགས་ཀྱི་གསང་བའི་མཛོད་འཛིན་ཤོག །ཅེས་པ་འདི་ཡང་བཙུན་པ་དོན་ཡོད་མཁས་
གྲུབ་ཀྱིས་རང་ཉིད་ལྔ་པའི་ལམ་དུ་འདེགས་པར་ཉེ་བ་ན་བསམ་ཡས་ཇོ་བོ་བྱང་ཆུབ་ཆེན་པོར་གནམ་རྒྱན་ཕུལ་
བའི་འདོད་གསོལ་སྨོན་ཚིག་ཏུ་གུར་སྨོན་རི་ཁྲོད་དུ་སྦྱར་བའོ།། བྷ་ཝནྟེ །

378 རྗེ 
། 《ལ》
པ -， ，， ， - - ， ， - - ， ，་，- ， ，， - . . - -. ，， ་，་་ -- - - ༤， , - --་ས .
༼ལ༽
༄༅། །རྣམ་འདྲེན་རྒྱལ་བའི་དབང་པོ་ཐམས་ཅད་མཁྱེན་གཟི གས་
ཆེ ན་པོ་བློ ་བཟང་སྐལ་བཟང་རྒྱ་མཚོ་མཆོག་ནས་བཀའ་འདྲི་
ཕེབས་པའི་དྲི་ལན་དང་། སེ་རྭ་བྲ་ཏི་དགེ་བཤེས་རིན་
ཆེ ན་དོན་གྲུབ་ཀྱི ་ལྟ་བའི་སྐོ ར་གྱི་དྲི་བ་དང་
དེ 
འི་དྲིས་ལན་བཅས་བཞུགས་སོ
༄༅། །ངོ་བོ་ཉིད་ཅེས་པ་ཅི་ཡིན། ལགས་ན། བཀའ་འདྲི་དང་པོ་ངོ་བོ་ཉིད་
ཅེས་པའི་དོན་གང་ཡིན་གསུངས་པ་ལ་འདི་ལྟར་ཞུ་སྟེ། གཟུགས་ནས་རྣམ་མཁྱེན་གྱི་
བར་གྱི་ཆོས་ཐམས་ཅད་འབྱུང་འཇིག་སོགས་རྟེན་འབྲེལ་གྱི་རྣམ་གཞག་ཐམས་ཅད་གཞན་
ངོར་སྐྱེལ་དགོས་པ་ཙམ་མ་ཡིན་པར་རང་ལུགས་ལ་འཐད་ལྡན་དུ་ཁས་བླངས་ཆོག་པའི་
སྣང་ཚུལ་འདི་ཀུན་རྫོབ་པའི་ངོ་བོ་ཡིན་ལགས། ཆོས་གང་ལའང་བརྟགས་ཤིང་དཔྱད་
པའི་ཚེ་དོན་སྟེང་ནས་སམ་རང་གི་མཚན་ཉིད་ཀྱིས་གྲུབ་པ་རྡུལ་ཙམ་ཡང་མེད་པ་ནི་དོན་
དམ་པའི་ངོ་བོ་ཡིན་ལགས། 
ཚུལ་འདི་གཉིས་གཞི་གཅིག་གི་སྟེང་དུ་ཁས་བླངས་ཆོག་
པའི་བདེན་གཉིས་ཀྱི་རྣམ་གཞག་མི་འགལ་བར་འཇོག་ཤེས་པ་ཞིག་མ་བྱུང་ན་རྟག་ཆད་
གང་རུང་དུ་ལྷུང་བ་ལས་མ་འདས་པ་ཡིན་པས། དེ་ནི་ལམ་ཐབས་ཤེས་གཉིས་ཀྱི་
ཉམས་ལེན་སྟོར་ནས་འབྲས་བུའི་སྐུ་གཉིས་ཐོབ་པའི་གོ་སྐབས་ག་ལ་ཡོད་ལགས།
ནམ་མཁའ་ས་གཞི་དང་སྣོད་བཅུད་ཅིས་གྲུབ། དྲི་བ་གཉིས་པའི་གསུང་ལན་ཞུ་
ན། སྣོད་བཅུད་ལ་དག་མ་དག་གཉིས་ཡོད་པས་མ་དག་པའི་སྣོད་བཅུད་སེམས་བྱུང་སེམས་
པ་རང་དང་མཚུངས་ལྡན་དུ་གྱུར་པའི་སེམས་སེམས་བྱུང་ཡུལ་ལ་གཡོ་ཞིང་སྐུལ་བར་

བཀའ་འདྲི་ཕེབས་པའི་དྲི་ལན། ། 379
བྱེད་པ་དེས་ཀུན་ནས་བསླངས་པའི་དགེ་མི་དགེའི་ལུས་ངག་གི་ལས་དང་བཅས་པ་ཡིན་
ཞིང་། དེའི་རྩ་བ་བདག་འཛིན་མ་རིག་པ་ལ་ཐུག་པས་དེའི་རྒྱུ་ལ་ལས་དང་ཉོན་མོངས་
པ་གཉིས་ཡོད།
དགེ་སྡིག་གི་རྩ་བ་གང་དུ་གནས། དྲི་བ་གསུམ་པའི་གསུང་ལན། སྤྱིར་དགེ་སྡིག་
གི་རྩ་བ་སེམས་ཡིན་ཞིང་། དེ་ལ་དབྱེ་ན། ཟག་བཅས་འཁོར་བས་བསྡུས་པའི་དགེ་
སྡིག་གཉིས་ནི་ཀུན་ནས་ཉོན་མོངས་པའི་བསླད་པ་ཅན་གྱི་སེམས་ཤིག་ཡིན་ལ། རྣམ་
བྱང་ཕྱོགས་ཀྱི་དགེ་བའི་རྩ་བ་ནི་ཉོན་མོངས་པའི་གཉེན་པོ་བདག་མེད་རྟོགས་པའི་
ཤེས་རབ་སོགས་ཀྱིས་ཟིན་པའི་སེམས་ཤིག་ལ་ཐུ ག་ལགས།
སེམས་ཅན་དང་སངས་རྒྱས་ལ་ཁྱད་པར་ཡོད་དམ་མེད། དྲི་བ་བཞི་པའི་གསུང་ལན་
ནི༑ སེམས་ཅན་དང་སངས་རྒྱས་ལ་ཁྱད་པར་ཡོད་དམ་མེད་ཅེས་པ་ནི་དོན་དམ་པའི་
དབང་དུ་བྱས་ནས་གནང་བ་ཡིན་ནམ། ཀུན་རྫོབ་ཐ་སྙད་པའི་དབང་དུ་བྱས་ནས་གནང་
བ་གང་ཡིན། དང་པོ་ལྟར་ན་དེ་གཉིས་ཀ་གནས་ལུགས་སྟོང་པ་ཉིད་ཀྱི་ངང་དུ་རོ་
གཅིག་པས་ཁྱད་པར་མི་འཇོག་ལ། གཉིས་པའི་དབང་དུ་བྱས་ན། གང་ཟག་ཅི་འདྲ་
ཞིག་ཡིན་ནའང་། སྤང་བྱ་གློ་བུར་གྱི་དྲི་མ་དང་མ་བྲལ་ཞིང་རྣམ་རྟོག་འབད་རྩོལ་
གྱི་ཀུན་སློང་ཡོད་པ་དེ་སྲིད་དུ་སེམས་ཅན་ཞེས་བྱ་བ་ཡིན་ཞིང་། སྤང་བྱ་གློ་བུར་གྱི་
དྲི་མ་མཐའ་དག་ཟད་པར་སྤངས་ཤིང་། ཤེས་བྱ་ཇི་ལྟ་ཇི་སྙེད་ཐམས་ཅད་ཅིག་ཅར་མངོན་
སུམ་དུ་མཁྱེན་པ་ལ་སངས་རྒྱས་འཕགས་པ་ཞེས་བྱ་བ་ཡིན་ལགས།
མཉམ་གཞག་གི་དུས་སུ་ནམ་མཁའ་ལྟ་བུ། རྗེས་ཐོབ་ཀྱི་དུས་སུ་སྒྱུ་མ་ལྟ་བུ། ཞེས་
མདོ་ལས་གསུངས་པ། དེ་བཅོས་མ་ཡིན་པས་ཡང་དག་པའི་ངེས་དོན་དངོས་ཀྱི་ཉམས་
མྱོང་ཐོབ་པའི་ཉམས་ཅི་འདྲར་འདུག །དྲི་བ་ལྔ་པའི་གསུང་ལན་ཞུ་ན། མདོ་ལས་
མཉམ་གཞག་ནམ་མཁའ་ལྟ་བུ་དང་། རྗེས་ཐོབ་སྒྱུ་མ་ལྟ་བུ་གསུངས་པ་དོན་ལ་གནས་

380 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། - 《ལ》
བཞིན་དུ་རྫུན་གསུངས་པ་ལྟ་བུའི་བཅོས་མ་ནི་མིན་ལ། མདོ་ལས་དེ་ལྟར་གསུངས་
པའི་དོན་ནི། སོ་སོའི་སྐྱེ་བོ་རྣམས་ཀྱིས་སྟོང་ཉིད་ལ་རྩེ་གཅིག་ཏུ་མཉམ་པར་གཞག་
པའི་ཚེ། ཐོགས་བཅས་ཀྱི་རེག་བྱ་བཅད་ཙམ་ལ་ནམ་མཁའ་ཞེས་བཞག་པ་ལྟར་ཆོས་
ཐམས་ཅད་དོན་སྟེ ང་ནས་གྲུབ་པ་རྡུལ་ཙམ་ཡང་མེད་པའི་སྟོང་ཉིད་འཛིན་སྟངས་ཀྱི་
ཡུལ་དུ་བྱས་པའི་ཚེ་སྣང་ངོར་ཀུན་རྫོབ་རགས་པའི་གཉིས་སྣང་གི་སྤྲོས་པ་མི་འཆར་
བར་སྟོང་སང་གི་རྣམ་པ་ཅན་འཆར་བ་དེ་ལ་མཉམ་གཞག་ནམ་མཁའ་ལྟ་བུ་ཟེར་ཞིང་།
མཉམ་གཞག་དེ་ལས་ལངས་པའི་རྗེས་ཐོབ་ཏུ་མིག་སོགས་དབང་ཤེས་རྣམས་ལ་སྣང་
གྲག་གི་ཆོས་རྣམས་ཤར་བའི་ཚེ་སྣང་ཚུལ་ལ་ངོ་བོས་གྲུབ་པ་ལྟ་བུར་སྣང་ཡང་སྣང་
བ་ལྟར་དོན་སྟེང་ནས་གྲུབ་པ་མེད་པས་གཉིས་ཚོགས་དེ་ལ་སྒྱུ་མ་ལྟ་བུ་ཟེར་ཏེ། དཔེར་
ན་སྒྱུ་མ་མཁན་གྱི་སྔགས་རྫས་ཀྱིས་རྡེའུ་ཤིང་བུ་སོགས་རྟ་གླང་དུ་སྤྲུལ་པའི་ཚེ་སྒྱུ་མ་
མཁན་པོ་རང་ཉིད་ལ་རྡེའུ་ཤིང་བུ་སོགས་རྟ་གླང་དུ་སྣང་ཡང་དེ་ལྟར་དུ་གྲུབ་པ་མེད་
པ་ཁོ་རང་གིས་ཤེས་པས་གཉིས་ཚོགས་དེ་འབྱུང་བ་བཞིན་ནོ། །འཕགས་པ་རྣམས་
ཀྱིས་ནི་ཆོས་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་སོ་སོ་རང་རིག་
པའི་ཡེ་ཤེས་དེས་ཇི་ལྟར་རྟོགས་པ་ལྟར་རྟོག་གེའི་བློས་བཟུང་དུ་མེད་ཅིང་། རྗོད་བྱེད་
ཀྱི་ཚིག་གི་ཡུལ་ལས་འདས་པ་ས་སྨྲ་བསམ་བརྗོད་མེད་ཅེས་པའི་དོན་དེ་ཡིན་ལགས།
ཐམས་ཅད་ཆོས་དབྱིངས་སུ་གནས་པ་ཡིན་པ་ལ། བསྐྱེད་རྫོགས་ཀྱིས་ཅི་དགོས། དྲི་
བ་དྲུག་པའི་གསུང་ལན་འདི་ལྟར་འབུལ་ན། འཁོར་འདས་སྣང་སྲིད་ཀྱིས་བསྡུས་
པའི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པའི་སྟོང་པའི་ཆོས་དབྱིངས་སུ་གནས་
པ་ཡིན་ནའང་། འགྲོ་དྲུག་འཁོར་བའི་སེམས་ཅན་རྣམས་ཀྱིས་དེ་ལྟར་གནས་པ་ངོ་མ་
ཤེས་པར་མི་བདེན་པ་ལ་བདེན་པར་བཟུང་པའི་ཉེས་པས་ལས་བསགས་ནས་འཁོར་བར་
འཁྱམས་པ་ཡིན་ལགས། དེ་ཡ་ང་བླ་མ་དམ་པའི་མན་ངག་ལ་བརྟེན་ནས་གནས་ལུགས་

བཀའ་འདྲི་ཕེབས་པའི་དྲི་ལན།
《ལ 》 381
-- - ཟ- - - - -- - -
སྟོང་པ་ཉིད་ལ་སྟོང་པ་ཉིད་ཡིན་པར་ངོ་ཤེས་པར་བྱས་ཏེ། ངོ་ཤེས་པ་ཙམ་གྱིས་ཀྱང་
མི་ཆོག །དེའི་དོན་གོམས་བྱེད་ཀྱི་ཡན་ལག་དང་མ་བྲལ་བ་ཡུན་བསྲིངས་ནས་གོམས་
པར་བྱས་པས་བདེན་པར་འཛིན་པའི་འཁྲུལ་པ་ཟད་ནས་འཁོར་བ་ལས་གྲོལ་བའི་ཐར་པ་
ཐོབ་པ་ལགས་ཤིང་། དེ་ཡང་ཐར་པ་ཙམ་ལ་དེ་ཙམ་གྱིས་ཆོག་ནའང་། རྣམ་པ་ཐམས་
ཅད་མཁྱེན་པའི་གོ་འཕང་ཐོབ་པ་ལ་ནི་སྟོང་ཉིད་ཁོ་ན་སྒོམ་པས་མི་ཆོག་པར་དེ་དང་ཟུང་
དུ་འབྲེལ་བའི་སྣང་ཕྱོགས་རྒྱ་ཆེ་བའི་ལམ་གྱི་རིམ་པ་བསྒོམ་དགོས་པས་བསྐྱེད་རྫོགས་
ཀྱི་ལམ་གཉིས་ནི་ཐབས་ཤེས་གཉིས་ཀ་ཚང་བའི་ལམ་ཐུན་མོང་མ་ཡིན་པ་ཡིན་པས་
མྱུར་དུ་སངས་རྒྱས་ཐོབ་པ་འདོད་ན་ངེས་པར་ཉམས་སུ་བླང་དགོས་པ་ཡིན་ནོ། །
དེང་སང་བཅོས་མས་འགྲོ་དོན་བྱེད་པ་ལས་ལོགས་སུ་འགྲོ་དོན་ཅིས་བྱེད། དྲི་བ་བདུན་
པའི་གསུང་ལན་ནི་བཅོས་མ་ཞེས་པའི་དོན་གང་ལ་ཟེར་ལགས། དེ་ཡང་དོགས་པ་
ཁོང་ནས་བསུ་ན་ཕལ་ཆེར་རང་གི་ཚེ་འདི་སྣང་གི་འདོད་པ་ཕུགས་སུ་འཚང་ནས་ཆོས་
འཆད་པ་སོགས་གཞན་དོན་ལ་སྙད་བཏགས་པ་རྣམས་ལ་ཟེར་རྒྱུ་ཡིན་ནམ་སྙམ་པ།
དེ་ནི་རྣམ་པ་ཐམས་ཅད་དུ་བདག་ལེགས་སུ་འདོད་པ་རྣམས་ཀྱིས་སྤང་པར་བྱེད་དགོས་
ལ༑ རྒྱུ་རྐྱེན་གྱིས་བཅོས་པ་ལྟ་བུ་ལ་བྱེད་ན་ནི་སེམས་དཔའ་ཆེན་པོ་རྣམས་དང་སངས་
རྒྱས་རང་ཉིད་ཀྱིས་ཀྱང་རང་གི་སྔོན་གྱི་སྨོན་ལམ་དང་སེམས་ཅན་ལ་བརྩེ་བའི་ཐུགས་
རྗེ་ཆེན་པོ་སོགས་ཀྱི་རྒྱུ་དང་། གདུལ་བྱའི་བསམ་པའི་རྐྱེན་གྱི་དབང་གིས་བྱེད་པ་ལས་
མ་འདས་པ་ཡིན་པས་དེང་སང་ཙམ་དུ་མ་ཟད་དུས་དང་གནས་སྐབས་ཐམས་ཅད་དུ་བཅོས་
མའི་འགྲོ་དོན་བྱེད་པ་ལས་འོས་ཅི་ཡོད། ། 
མད།
འདི་ཡན་གྱིས་གུས་པས་དྲི་བ་རྣམས་ལ་བཀའ་བསྟན་ལ་མི་ཞེན་པར་ཚིག་དོན་ལ་མི་
འཇུག་པར། ལན་ཡིག་གནང་བ་བཅོས་མ་མེད་པར་ཐལ་མོ་སྦྱར་ཏེ་ཞུ། གསུང་
ལན་གྱི་མཇུག་བསྡུ་བའི་ལན་ཞུ་ན། བཀའ་བསྟན་ལ་མི་ཞེན་པ་ཞེས་བྱ་བ་ནི་རྒྱལ་

382 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ལ》
བའི་བཀའ་དང་། དེའི་དགོངས་འགྲེལ་གྱི་བསྟན་བཅོས་རྣམས་ཀྱི་དོན་ལ་ཞིབ་ཏུ་མི་
དཔྱོད་པར་ཚིག་ཙམ་ལ་འཆེལ་ནས་དོན་ལ་མི་འཇུག་པར་གསུང་བ་ཡིན་ན་ནི་ཐུགས་
ཤིན་ཏུ་མད། དེ་ལྟར་མ་ཡིན་པར་བཀའ་བསྟན་བཅོས་ཀྱི་གཞུང་གང་ལའང་མ་བརྟེན་
པར་ཁྱོད་རང་གི་ཉམས་ལ་ཤར་ཚོད་ཤོད་ཅེས་གསུང་བ་ཡིན་ན་ནི་བླང་དོར་གྱི་གནས་
ལ་འཁྲུལ་བ་མ་ལུས་པ་དང་བྲལ་བ་སངས་རྒྱས་ཉག་གཅིག་ཡིན་པས་དེའི་བཀའ་དང༌།
དགོངས་འགྲེལ་གྱི་བསྟན་བཅོས་ལ་མ་བརྟེན་པར་རང་གི་བློ་བཟོ་ཁོ་ན་བྱས་ན་བླང་དོར་
འཛོལ་ཏེ་ངན་སོང་གི་སྒོ་འབྱེད་བྱེད་པ་ཤིན་ཏུ་མང་ལགས། དེས་ན་༧རྒྱལ་བའི་བཀའ་
དང་དགོངས་འགྲེལ་གྱི་བསྟན་བཅོས་ལ་ཐོས་བསམ་སྒོམ་གསུམ་གྱི་ཉམས་ལེན་བྱས་
ནས་གནས་སྐབས་དང་མཐར་ཐུག་གི་འདོད་དོན་ཐམས་ཅད་གྲུབ་པར་མཛད་དགོས་པ་
ཐུགས་ལ་བཅང་བ་ཞུ་ཞུ་ལགས།། །།
༄༅། ། ཨོཾ་སྭ་སྟི། བདེ་སྟོང་ཟུང་འཇུག་ཆོས་སྐུར་རྟག་རོལ་ཁྱབ་བདག་དང་པོའི་
མགོན་པོ་ནི། །བདག་ཅག་ལེགས་སྤྱད་མཁའ་ཀློང་ཡངས་པར་བཤེས་གཉེན་ཉི་མའི་
ཟོལ་གྱིས་སྤྱོད། །བསྟེན་འོས་རྨད་བྱུང་ཡོན་ཏན་སྣང་བ་འབུམ་ཕྲག་འབར་བ་གང་
གི་ཞབས། །བྱང་ཆེན་བར་དུ་བདེ་ཆེན་འཁོར་ལོར་གཡོ་བ་མེད་པར་འཛིན་གྱུར་ཅིག།
གང་ལ་དང་པའི་ཤུགས་ཀྱིས་བསྐྱོད་ན་ཡང་། །ཡུན་རིང་ཟུག་རྔུས་བཅོམ་ཞིང་ལུས་
རྒུད་པས། །རྐང་པའི་འཁོར་ལོས་བགྲོད་པར་མ་ནུས་ཀྱང་། །རིང་ནས་གསོལ་བ་
འདེབས་ལ་དགོངས་པར་འཚལ། ། དུས་གསུམ་རྒྱལ་བས་གཤེགས་པའི་ལམ་མཆོག་
དེར། །ཐེ་ཚོམ་ཙམ་གྱིས་བག་ཆགས་འཇོག་པའི་ཕྱིར། །རང་གིས་ཇི་ལྟར་གོ་དང་
དྲོགས་པ་ཀུན། །ཅུང་ཟད་ཕུལ་ལ་བརྩེ་བས་འདི་ན་དགོངས། ༈ །དེ་ཡང་ཤིན་ཏུ་
ཟབ་ཅིང་ཆེས་ཆེར་ཕྲ་བའི་ཆོས་ཀྱི་གནས་ལུགས་ཟབ་མོ་དབུ་མའི་ལྟ་བ་དེ་ཇི་ལྟ་བ་བཞིན་
ནི་ཁོ་བོའི་བློ་གྲོས་ཀྱིས་ཚིག་གི་གོ་བ་ཙམ་ཡང་སྐྱེ་བར་མི་ནུས་མོད། འོན་ཀྱང་དོན་

བཀའ་འདྲི་ཕེབས་པའི་དྲི་ལན། 383
《ལ》
འགྱུར་གྱི་ཐེ་ཚོམ་ཙམ་ཞིག་ཟོས་པའི་ཕན་ཡོན་ཡང་དཔག་པར་དཀའ་བར་མཐོང་ནས།
དེང་སང་གི་ཕལ་ཆེར་ལ་ཐེ་ཚོམ་གཅོད་ཁུལ་གྱི་དྲི་བ་ཞིབ་མོར་བྱེད་དགོས་སྙམ་ན་ཡང་།
འགའ་ཞིག་ནི་སྤྲོ་ཐུང་བས་ལན་མི་བྱེད་པར་གླེང་མོ་གཞན་ལ་ཐབས་ཀྱིས་འཕེལ་བ་
དང་། འགའ་ཞིག་ནི་ལན་བྱེད་ཀྱང་དེ་ཀ་ཡིན་ཟེར་བ་དང་། འདི་དང་འདི་ནས་བཤད་
ཟེར་བ་དང་། སྔར་གྱི་རྒྱུན་ཡིན་ཟེར་བ་སོགས་ལས་ ཡིད་བརྟན་རུང་བའི་ལན་
རྒྱུ་མཚན་དང་འབྲེལ་བ་རང་གིས་ཇི་ལྟར་གོ་བའི་བློ་རྩེ་འདི་ཡིན་ནོ་ཞེས་སྟོན་པ་ཞིག་
ནི་ཤིན་ཏུ་དཀོན་པས་དེ་དག་ཀྱང་དྲི་བ་བྱེད་པའི་ཡུལ་དུ་མི་བསམ་ལགས་པས། གང་
ལ་ཕྱག་དང་བཅས་ཏེ་ཞུ་བ་ནི། ༈ ཐོག་མར་དགག་བྱའི་སྐོར་ལ། དེང་སང་ཐམས་
ཅད་མགྲིན་གཅིག་ཏུ། དེ་ཁོ་ན་ཉིད་ལ་དཔྱོད་པའི་སྐབས་ཆོས་ཅན་ཀུན་རྫོབ་པ་མེད་
ཅེས་སྨྲ་བར་བྱེད་དོ། །དེ་ནི་ཁོ་བོའི་གོ་ཚོད་ལྟར་ན། ཧྭ་ཤང་གི་ལྟ་བ་ཞེ་ཕུགས་སུ་
འཚངས་པར་དོགས་ཏེ། དེའི་རྒྱུ་མཚན་ཡང་དེ་ཁོ་ན་ཉིད་ལ་དཔྱོད་པའི་སྐབས་སུ་
ཆོས་ཅན་ཀུན་རྫོབ་རང་གར་མེད་འགྲོ་བ་ནི་མིན་ལ། ཐ་སྙད་པའི་ཚད་མས་ནི་རང་
གི་ཡུལ་ལ་གནོད་དོན་མེད་པས། དེ་ཉིད་ལ་དཔྱོད་པའི་རིགས་ཤེས་ཀྱིས་བཀག་པ་
ཡིན་དགོས། དེ་བཀག་ན་ནི་རིགས་ཤེས་དེས་བདེན་པར་ཡོད་མེད་དཔྱོད་པ་ལས་སྤྱིར་ཡོད་མེད་
དཔྱོད་པ་མིན་པས་ཡོད་པ་ལ་གནོད་རྒྱུ་མ་བྱུང་ན། ཐ་སྙད་པའི་ཚད་མའི་ཡུལ་ལ་གནོད་པས།
ཚད་མ་གཉིས་གནོད་བྱ་གནོད་བྱེད་ལ་སོང་ཕྱིན། བདེན་གཉིས་ཟུང་འཇུག་གི་རྣམ་
གཞག་ཐམས་ཅད་འཇིག་པར་གོ་ལགས་ཤིང་དེ་ལྟར་འཇུག་དེ་ཉིད་ལ་དཔྱོད་པའི་སྐབས་
སུ་ཆོས་ཅན་ཀུན་རྫོབ་པ་མི་རུང་དོན་དམ་ཡང་མི་རུང་སྟེ། གཞི་ཆོས་ཅན་དང་བྲལ་
བའི་ཁྱད་ཆོས་དོན་དམ་དུས་ནམ་གྱི་ཚེ་ཡང་མི་སྲིད་པའི་ཕྱིར་དང་། དོན་དམ་གྱི་གནས་
ལུགས་ལ་དཔྱོད་པའི་སྐབས་སུ་ཡང་དོན་དམ་བཞག་ཏུ་མེད་པའི་ཕྱིར་ན། ཁས་ལེན་
ཅི་ཡང་མེད་པའི་ཧཱ་ཤང་གི་ལྟ་བ་དང་ཁྱད་པར་མེད་པར་གོ་ལགས། འོ་ན་ཁྱོད་རང་

34 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
གི་ཇི་འདྲ་ཞིག་ཏུ་གོ་ཞེ་ན། འདི་ལྟར་གོ་སྟེ། ༧དཔྱོད་མཁན་གྱིས་བློ་དེས་བུམ་པ་
སོགས་བཙལ་བའི་ཚེ་མི་རྙེ ད་པ་དང་། མེད་པར་རྙེད་པ་གཉིས་ཀྱི་ཁྱད་པར་ཕྱེ་ནས།
བློ་དེས་བུམ་སོགས་བཙལ་བའི་ཚེ་མ་རྙེ ད་པ་དེས། བུམ་སོགས་ལ་རང་ངོས་ནས་
གྲུབ་པའི་རང་བཞིན་མེད་ནས་མ་རྙེད་པ་ཡིན་ཀྱང་། དེའི་ཚེ་བུམ་སོགས་མེད་ནས་
མ་རྙེད་པ་ག་ལ་ཡིན་སྙམ་དུ་གོ་སྟེ། དཔེར་ན། ལུག་འདི་བལ་དང་ལྤགས་པ་དང་།
རྭ་ཅོ་དང་རྐང་ལག་སོགས་པ་གང་ཡིན་སྙམ་དུ་བཙལ་བ་ན
། དེ་དག་གཅིག་ཏུ་ཡང་
ངོས་འཛིན་མི་ནུས་མོད། 
འོན་ཀྱང་བལ་ལ་སོགས་པ་གང་དུ་ཡང་མ་གྲུབ་པ་དང་
རྩྭ་ཟ་བ་དང་། ཆུ་འཐུང་བ་དང་། འགྲོ་འདུག་བྱེད་པ་ལ་སོགས་པའི་བྱ་བ་བྱེད་པའི་
ལུག་གཉིས། 
ཕན་ཚུན་གཅིག་གིས་གཅིག་འགོག་མི་ནུས་པར་ཚོགས་པ་ཞིག་ནི
དེ་ལྟར་དཔྱོད་མི་དཔྱོད་གང་གི་སྐབས་སུ་ཡང་དགོས་ཀྱང་། བལ་ལ་སོགས་པ་གང་
ཡིན་དཔྱོད་པའི་བློ་དེས། རང་རེ་རྣམས་ལ་ལུག་སྣང་བའི་ཚེ་རང་ངོས་ནས་གྲུབ་པར་སྣང་བ་ལྟར། གྲུབ་
མ་གྲུབ་ཚེ་ལུག་དུང་བ་ལྟར་མ་རྙེད་ཀྱང༌། ཐ་སྙད་དུ་མིང་ཙམ་གྱི་ལུག་འཇོག་ཤེས་གཉིས་དགོས། དེ་
གཉིས་ཀ་མི་འགྲུབ་པ་དང་འདྲའོ་སྙམ་དུ་གོ་ལགས། ༧དེ་ལྟར་མ་ཡིན་པར་དེ་ཁོ་
ན་ཉིད་ལ་དཔྱོད་པའི་སྐབས་དེར། ཆོས་ཅན་ཐམས་ཅད་འགོག་ན། འོ་ན་དེ་ཁོ་ན་
ཉིད་ལ་དཔྱོད་པའི་གོང་ཕན་ཆད་ལ། ཀུན་རྫོབ་ཏུ་ཡོད་པ་དང་། དགག་བྱའི་ངོ་བོ་
གཉིས་འདྲ་དགོས་ནས། འབད་པས་སོ་སོར་བྱེད་ཅིང་། དགག་བྱ་འགོག་པའི་སྐབས་
སུ༑ 
དགག་བྱ་དང་ཀུན་རྫོབ་རྣམས་ཁྱད་མེད་དུ་མི་འགྲོ་བ་འདིའི་རྒྱུ་མཚན་བསྟན་
དགོས་པ་ལ། རྒྱུ་མཚན་དེ་འདྲ་མེད་པར་གོ་ལགས། ངེས་ན་དོན་གྱི་སྙིང་པོ་ནི།
གོང་གི་དེ་ལྟར་འདོད་པ་ཐམས་ཅད། ཁ་ནས་ཆོས་ཐམས་ཅད་རང་བཞིན་གྱིས་མེད་
པས། དགག་བྱ་རང་བཞིན་གྱིས་གྲུབ་པ་འགོག་ལ། ཡོད་པ་ཙམ་མི་འགོག་ཅེས་
ཁྱད་ཐོན་ཐོན་མོར་སྨྲ་ཡང་། དགག་བྱའི་ངོས་འཛིན་གྱི་གོ་བ་ཚིག་རྗེས་འབྲངས་པ་

བཀའ་འདྲི་ཕེབས་པའི་དྲི་ལན།
 385
ཙམ་ཞིག་ཀྱང་མ་རྙེད་པའི་རྟགས། དེ་ཉིད་ལ་དཔྱོད་པའི་སྐབས་སུ་དགག་བྱ་དང་དགག་
བྱ་མ་ཡིན་པ་ཐམས་ཅད་མཉམ་དུ་བཀག་པ་འདིས་བསྟན་འདུག་སྙམ་ལགས་ཤིང་། བདེན་
པ་གཉིས་ཀྱི་རྣམ་གཞག་ཕྱིན་ཅི་མ་ལོག་པར་འཇོག་ཐུབ་མི་ཐུབ་ཀྱང་། དགག་བྱའི་ས་
བོན་སྤྱི་མངོན་པར་ངོས་འཛིན་པ་ལྟ་བུ་ཤུགས་ཆེ་རུ་འགྲོ་ཞིང་དེ་མིན་བཅས་ནས་ཡལ་འགྲོ་ཞིང་། ངེས་པ་ཇི་
ཁྱད་པར་ཡོད་མེད་འདྲ། དགག་བྱ་འགོག་པའི་མཚམས་འདི་རང་ལ་ཐུག་འདུག་སྙམ་དུ་
གོ་ལགས། དགག་བྱའི་ངོས་འཛིན་ཡང་རང་ངོས་ནས་གྲུབ་པ་དེ་ཡིན་ཟེར་བ་དང་།
རང་བཞིན་གྱིས་གྲུབ་པ་དེ་ཡིན་ཟེར་བ་ཙམ་གྱིས་མི་ཆོག་པར། རང་རྒྱུད་ཀྱི་བློ་ལྷན་
སྐྱེས། ཐ་སྙད་རྣམ་པར་འཇོག་པའི་ཚད་མ་དང༌། བདེན་འཛིན་གཉིས་ཀྱི་སྤུ་རིས་
འབྱེད་པར་བྱས་ནས། བདེན་འཛིན་ལྷན་སྐྱེས་ཀྱིས་ཇི་ལྟར་བཟུང་བའི་འཛིན་སྟངས་
ཀྱི་ཡུལ་ངོ་ཤེས་པ། གཞན་ཐོག་ཏུ་འགེལ་བ་ལྟ་བུ་མ་ཡིན་པར། རང་ཐོག་ཏུ་བཀལ་
ནས་འབེན་དང་མདའི་དཔེ་ལྟ་བུ་ཞིག་ཅི་ནས་ཞིབ་ཏུ་དགོས། དེ་མིན་ཁ་ཙམ་དུ་འགྲོ་བ་ལས་འོས་
མེད་འདྲ། གལ་ཆེ་སྙམ་དུ་གོ་ལགས་པས། གོ་ལུགས་དེའི་སྐྱོན་ཡོན་ཇི་ལྟར་ཡིན་
པ་བརྩེ་བ་ཆེན་པོས་བསྟན་དུ་གསོལ་ཞིང་། དེ་ལྟར་གོ་བ་དེ་ཇི་ལྟ་བ་བཞིན་གོ་བ་ཡིན་
ན༑ ང་འདི་ལྟ་བུ་ཞུ་སྟེ། དཔེར་ན། ང་འགྲོ་སྙམ་པའི་བློ་དེ་ལ་བདེན་འཛིན་དང་ཐ་
སྙད་པའི་ཚད་མ་གཉིས་ཀ་ངེས་པར་ཡོད་ཅིང་། བློ་དེ་གཉིས་ཀ་ལ་མིང་ཙམ་མ་ཡིན་
པར་རང་ངོས་ནས་གྲུབ་པར་འཆར་བ་ལ་ནི་ཁྱད་པར་མི་འདུག་ལ། བློ་དེ་གཉིས་ཀྱིས་
ཕར་འཛིན་ཚུལ་ལ་ཁྱད་པར་ཡོད་ངེས་པས། ཡུལ་འདི་ལ་དམིགས་ནས་ཚུལ་འདི་
ལྟར་འཛིན་ཆ་ནས་བློ་དེ་ཐ་སྙད་པའི་ཚད་མར་འགྲོ་ལ། དམིགས་པ་དེ་ལ་ཚུལ་འདི་
ཕན་ཆད་དུ་འཛིན་པའི་བློ་ནི་བདེན་འདིས་བཟུང་བའི་ཡུལ་མེད་མོད། བཟུང་བ་ལྟར་མེད་པར་མོས་
ནས་དགག་བྱ་བཀག་ཤུལ་དུ། ང་མིང་ཙམ་དུ་འཇོག་ཤེས་ན་ཐ་སྙད་པའི་ཚད་མའི་ཡུལ་གྱི་བར་དུ་འཇོག་པར་
གོ་ལུགས་ལགས། འཛིན་དུ་འགྲོའོ་ཞེས་ཁྱད་པར་གསལ་བར་ཕྱེ་ནས་བསྟན་དུ་གསོལ།

386 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
༈ ཡང་དགག་བྱ་ངེས་པ་ནི་གནད་ཀྱི་དོན་པོར་མཐོང་ནས། ཐོག་མར་དགག་བྱའི་
ངོས་འཛིན་བྱ་དགོས་སྙམ་ནས་ དགག་བྱ་འཛིན་པའི་བློ་ངར་འཛིན་གསལ་བཏབ་
ཅིང་། དེ་ལ་སྣང་ཚུལ་ཇི་འདྲ་འདུག་སྙམ་དུ། བལྟས་པའི་ཚེ། རེས་འགའ་ཅིར་
ཡང་འཛིན་རྒྱུ་མེད་པ་དང་། རེས་འགའ་གཟུགས་བརྙན་ནག་ངམ་ངམ་ཤར་བ་དང་།
རེས་འགའ་སྙིང་གི་དཀྱིལ་དམར་ལམ་ལམ་ཡོད་པ་འདྲ་བ་དང་། སྐབས་ལ་ལར་
རང་གི་གཟུགས་དབྱིབས་ལྟར་འཆར་བ་སོགས་ངོས་འཛིན་མི་ཤེས་པར་བློ་འདི་དག་
སྐྱེ་བ། སྐྱོན་གང་གི་ལན་པ་ལགས་ཤིང་། དེ་ལྟ་བུའི་སྐྱོན་སེལ་བའི་བློའི་འཆོས་
ལུགས་དང་། དགག་བྱའི་ཐུན་མོང་མིན་པའི་འཆར་ཚུལ། རྐུན་མ་ངོས་ཟིན་པ་
ལྷང་གི་ངེས་ཐུབ་པའི་གནད། དཔེར་ན། ཤིང་མཁན་མཁས་པས། ཤིན་ཏུ་དགག་བྱ་
ངོས་མ་ཟིན་པ་འདྲ། སྲ་བའི་ཤིང་མཛེར་ཅན་གནད་ཀྱི་འཕྲུལ་བཙལ་ནས་སྐད་ཅིག་ལ་གཤག་
པ་ལྟ་བུའི་གནད་ཀྱི་གདམས་པའི་འཕྲུལ་ཆེ་བའི། ཞལ་ཤེས་ཐུན་མོང་མིན་པ་བཤེས་
གཉེན་དམ་པ་ཁོ་ན་ལས་བཙལ་བར་བྱ་བ་སྔོན་དུ་བློའི་འཆོས་ཚུལ་སོགས་ཇི་འདྲ་བྱས་
པས་དགག་བྱ་འཆར་སླ་བ་དང༌། དེའི་ཡང་སྔོན་འགྲོ་ཐུན་མོང་བ་དང༌། ཐུན་མོང་
མ་ཡིན་པའི་ཐབས་གསལ་བ་དང་། དགག་བྱ་ངེས་ནས་དེ་འགོག་པའི་རིགས་པ་ལ་
སྦྱོར་བའི་སྐབས་སུ་ཡང་ཤིན་ཏུ་གནད་ཆེ་བའི་གདམས་པ་ཐུན་མོང་དང་ཐུན་མོང་མ་
ཡིན་པའི་མཇུག་ཏུ་ཇི་ལྟར་བྱ་བའི་ཚུལ་རྣམས་དང་མདོར་ན། ཐུན་མོང་དུ་གྲགས་
པ་རྣམས་ངོས་འཛིན་ཙམ་མ་གཏོགས་མ་བྱུང་ཡང་བླའི། དེའི་གལ་གནད་ཆེ་བའི་
ནན་ཏན་མེད་དུ་མི་རུང་བ་རྣམ་ས་ཀྱི་ཁྱད་པར་བསྡུས་ནས། གང་གི་བརྩེ་བ་ཆེན་པོས་
དགོངས་ཏེ་གསལ་བར་བསྟན་དུ་གསོལ། ཞེས་ཤིན་ཏུ་དེང་བས་ཉེ་བར་བཏུད་དེ་ཐལ་
མོ་སྙིང་གར་སྦྱར་ནས་ཞེ་ཐག་པ་ནས་གསོལ་བ་འདེབས་པ་ལགས་སོ། །ཞེས་པ་རང་
ལ་ཇི་ལྟར་གོ་དང་གོ་བའི་དྲི་ཚིག་གོ། ༈ འདི་ལ་དགའ་ལྡན་ཁྲི་པ་སྦོམ་སྤོར་བས་བཀའ་ལན་གནང་བ་ནི།

《ལ》 བཀའ་འདྲི་ཕེབས་པའི་དྲི་ལན། 387
བར་བར་དུ་མཆན་དང་། དྲི་ཚིག་གི་མཇུག་ཏུ་འདི་ལྟར། འདི་སྐོར་གྱི་དྲི་བ་མཛད་པ་བཀའ་དྲིན་
ཆེ ༑ དེང་སང་དྲང་པོར་བཤད་ན་མི་མི་དགའ་བའི་དཔེ་ལྟར་འདུག་ནའང་། ཐལ་
ཕྱིར་གྱི་སྒྲ་ལས་རང་རྒྱུད་ལ་བསྐོར་ནས། ལམ་ཉམས་ལེན་བྱེད་ལུགས་ལ་བརྩོན་
པ་དང་། ལྟ་བ་འཚོལ་མཁན་དཀོན་པ་གསུངས་པ་ལྟར་འདུག རང་རེ་ཡང་གྲྭ་སར་
བསྡད་དུས། དོན་གཉེར་གྱིས་བྱེས་སྨད་གཉིས་ཀའི་དགེ་བཤེས་དྲག་པ་རྣམས་ལ་རྩད་
གཅོད་གང་དྲག་བྱས་ཀྱང་། མྱོང་ཐོག་ནས་ཤར་བའི་གོ་བ་བཤད་མི་དཀོན་པར་བྱུང་།
ལམ་རིམ་གྱི་ཁྲིད་ཀྱི་ལྟ་བའི་སྐབས་སུ་ཡང་ཤིན་ཏུ་འདྲིས་ཁུལ་བྱས་ཀྱང་། ངེས་འདྲོངས་
ཤིག་མ་བྱུང་། འོན་ཀྱང་རྒྱུན་རིང་བར་བསྐྱངས་ཁུལ་དང་། ལྟ་བའི་སྐོར་གྱི་དཔེ་
ཆ་འདྲ་ཡང་བལྟས་པར། པཎ་ཆེན་རིན་པོ་ཆེས་མཛད་པའི་ལྟ་ཁྲིད་ཤོག་བུ་མང་རྒྱུ་
མེད་པ་ཞིག་ཡོད་པ་དེར་འཆར་བདེ་བ་འདྲ་ཞིག་བྱུང༌། དེ་ཡང་ཐམས་ཅད་མཁྱེན་
པ་དགེ་འདུན་རྒྱ་མཚོས་མཛད་པའི་ལྟ་ཁྲིད་ལ་བརྟེན་ནས་བསྡུས་པར་བྱས་འདུག་པས།
དགེ་འདུན་རྒྱ་མཚོའི་ལྟ་ཁྲིད་གོ་བདེ་ཞིང་འཆར་སླ་བར་གོ་བས་དེར་གཟིགས་མཛོད།
༧དགག་བྱའི་འཆར་ཚུལ་དེ་ལྟར་བྱུང་བ་དེ་ཡང་། ད་ལྟ་ང་ཞེས་བློ་ལ་འཆར་བའི་
ཡུལ་གྱི་ང་དེ་ཐ་སྙད་དུ་ཡོད་པ་གཞིར་བཞག་ནས། དེ་ལས་ལོགས་སུ་བཙལ་བ་འདྲ་
ཞིག་བྱུང་བ་ཨེ་ཡིན། ད་ལྟ་རང་རེ་རྣམས་ལ། ང་འགྲོ་ང་སྔོད་སྙམ་པའི་ང་དེ། ཐ་
སྙད་པའི་ང་དེ་འཆར་བ་འདྲ་ནའང་། བློ་ནང་དུ་བཀུག་སྟེ་བལྟས་པས། ང་ང་སྙམ་
དུ་འབྱུང་བ་འདི་རང་གི་སྙིང་དཀྱིལ་ནས་འཆར་བས། དེས་ང་གང་དུ་བཟུང་ན། རང་
གི་ཕུང་པོ་ལྔ་ཚོགས་ཙམ་སྤོམ་མེ་བའི་སྟེང་ནས། རང་ངོས་ནས་གྲུབ་གྲུབ་པ་ལྟར་
བཟུང་བ་འཆར་གསུངས། ད་ལྟ་གཟུགས་ཕུང་སོགས་བློ་ལ་གསལ་བར་ངོས་མི་ཟིན་
འདུག་ནའང་། གཟུགས་ཕུང་འདིའི་སྟེང་དུ་བལྟས་ན་ཅུང་འཆར་བདེ་བ་ཡོད་འདྲ།
གང་དེ་འཆར་ཚུལ་ལ། ང་འདི་ལྟ་བུ་ཡོད་པ་ཡིན་པས། འདི་བཀག་ན་ཡོད་རྒྱུ་

388 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
--- -- __《ལ》
- -------，---，- - - ལ བ -
མིན་པ་འདྲ་སྙམ་པ་ལྟ་བུ་འོང་ཚོད་ཀྱི། དགག་བྱ་ཕྲ་བ་བཀག་དགོས་རྒྱུར་གོ་ལགས།
༧གནས་བཅུ་རབ་འབྱམས་པས་སྟོང་ཉིད་ལེགས་པར་རྟོགས་ངེས་ཡིན་འདུག་པས།
གསུང་རྒྱུན་ཡིན་ཟེར་བ་ལ། རེ་ཞིག་གི་བར་ང་མེད་བསམ་པ་བྱས་ནས་བསྐྱངས་དགོས།
མཐར་ལྟ་བ་སྐྱེས་པའི་ཚེ་ཐ་སྙད་པའི་ང་འཇོག་ཚུལ་ཤེས་འོང་གསུངས་ཟེར་བ་ཡང་།
བདེན་འདྲ་བསམ་པ་ཙམ་བྱུང་། དེ་ཡང་བསམ་བྱུང་གི་བློ་ལ་དགོངས་པ་གཞིར་བཅས།
གསུངས་པ་ལྟར་རང་རེར་ལྟ་བའི་སྐོར་མྱོང་ཐོན་ཡོང་ན་འབུལ་སྤྲོ་ཞིང༌། ཐོས་བྱུང་
གི་ཤེས་རབ་ཙམ་སྐྱེས་ཀྱང་བསོད་ནམས་ཤིན་ཏུ་ཆེ་འདུག་ནའང༌། གོང་ཞུས་ལྟར་
བཙལ་ཀྱང་མ་གོ་བའི་ངང་དུ་ཟད་པ་བྱུང་བས། བསམ་ཚོད་འོས་རི གས་ཙམ་ལས།
འབུལ་སྤྲོ་ནའང་མ་གོ་ཞིང་ཡིན་མིན་ལ་ཐེ་ཚོམ་པས་འབུལ་ཐུབ་པ་དཀའ་བར་འདུག་
པས་དགོངས་མ་ཁྲེལ། ཞེས་པ་རྣམས་གནང་བར་མཛད། འདིར་དྲན་ཐོར་བཀོད་པ་ཡིན། ༈ ཡང་
གོང་གི་དྲི་བ་སོགས་ལ་རྗེ་དོན་ཡོད་མཁས་གྲུབ་རིན་པོ་ཆེས་བཀའ་ལན་གནང་བ་ནི་
འདི་ལྟར། ༈ ཨོཾ་སྭ་སྟི། རྟོག་བྲལ་ཆོས་སྐུའི་ངང་དུ་རྟག་རོལ་ཀྱང་། །རྒྱལ་སྲས་
སློབ་མའི་ཚོགས་ཀྱིས་དཔག་དཀའ་བའི། །གསང་གསུམ་བརྩེ་ནས་འགྲོ་བའི་དོན་
མཛད་པའི། །རྒྱལ་བ་ཟས་གཙང་སྲས་པོར་གུས་པས་འདུད། །མགོན་པོ་དེ་ཡི་མདོ་
རྒྱུད་དུ་མ་ནས། ལེགས་པར་བསྔགས་པའི་མཐའ་བྲལ་དབུ་མའི་ལམ། །ཇི་བཞིན་
འབྱེད་ལ་གཞན་དྲིང་མི་འཇོག་པའི། །ཀླུ་སྒྲུབ་ཡབ་སྲས་རྣམས་ལ་གུས་པས་འདུད།།
གུར་གུམ་མདོག་ཅན་རྒྱལ་བ་ཀུན་གྱི་ཡབ། །གངས་ཅན་བསྟན་འགྲོའི་དཔལ་དུ་ཡོངས་
ཤར་བའི། །ངུར་སྨྲིག་འཛིན་པའི་གར་གྱིས་རྣམ་རོལ་བ། །འཇམ་མགོན་བློ་བཟང་
གྲགས་པར་གུས་པས་འདུད། ། བློ་གྲོས་མཐའ་བྲལ་རྒྱལ་བ་སྲས་བཅས་ཀྱི། །མཁྱེན་
བརྩེ་ནུས་པ་བཟང་པོའི་མཛད་པ་རྣམས། ། མ་ལུས་གཅིག་ཏུ་བསྡུས་པའི་ཡེ་ཤེས་སྐུ།།
བཀའ་དྲིན་མཉམ་མེད་དམ་པར་གུས་ཕྱག་འཚལ། །མཆོག་ཐུན་དངོས་གྲུབ་ཀུན་གྱི་

བཀའ་འདྲི་ཕེབས་པའི་དྲི་ལན། 389
《ལ》 -------
འབྱུང་གནས་མཆོག །ཚོགས་གཉིས་རྒྱ་མཚོའི་འཇིང་ལས་རབ་འཁྲུངས་པའི། །འགྲོ་
བའི་དབུལ་བ་སེལ་བའི་བསམ་འཕེལ་དབང་། །བཤེས་གཉེན་དམ་པའི་ཞབས་ལ་
བདག་ཀྱང་དད། །ཐོག་མེད་སྲིད་པར་འཁྱམས་པའི་ལུས་ཅན་ལ། །ཤུགས་དྲག་བྱམས་
བརྩེའི་རླུང་གིས་ཉེར་བསྐྱོད་ནས། །ཆོས་ཀུན་མཁྱེན་པའི་དཀྱིལ་འཁོར་རབ་རྒྱས་
པའི། །དཔལ་ལྡན་བླ་མ་སྨྲ་བའི་ཟླ་བ་རྒྱལ། །ཐེག་གསུམ་འཕགས་པ་རྣམས་ཀྱིས་
གཤེགས་པའི་ཤུལ། ། སྲིད་པའི་ནད་བརྒྱ་དྲུང་ནས་འབྱིན་པའི་སྨན། །རྟེན་འབྲེལ་
དམ་པའི་ལམ་བཟང་ཟླ་མེད་པ། །ཤེས་འདོད་སྐྱེ་བོ་ཡོད་ན་གུས་པས་ཉོན། ༈ །དེ་
ཡང་དུས་གསུམ་གྱི་བདེ་བར་གཤེགས་པ་ཐམས་ཅད་ཀྱིས་ཐར་པ་དང་ཐམས་ཅད་མཁྱེན་
པ་གང་གི་ལམ་དུ་འགྲོ་ནའང་མེད་དུ་མི་རུང་བར་བཙལ་བའི་ཆོས་རྣམས་ཀྱི་གནས་ལུགས་
མཐར་ཐུག་པ་ཟབ་མོ་དབུ་མའི་ལྟ་བ་ཞེས་བྱ་བ་འདི་རྟོགས་པར་དཀའ་ཞིང་རྟོགས་ན་
དོན་ཆེ་བ་ཡིན་ནའང་བདག་ཅག་ལྟ་བུའི་བློ་གྲོས་ཀྱི་ནུས་པ་དམན་ཞིང་སྦྱངས་སྟོབས་
ཆུང་བ་རྣམས་ཀྱིས་ཟབ་དོན་རྟོགས་པ་ལྟ་ཅི་སྨོས། དོན་འགྱུར་གྱི་ཐེ་ཚོམ་ཙམ་ཡང་
ཟ་བར་དཀའ་བ་འདུག་པས། ཁྱེད་ཀྱིས་དྲི་བ་མཛད་པའི་ཡུལ་དུ་མ་ལགས་ནའང་།
རང་གིས་ཇི་ལྟར་ཤེས་པའི་ལན་ཅུང་ཟད་ཙམ་ཞིག་འབུལ་ན་འདི་ལྟར་ལགས། ཁྱོད་
ཀྱི་དྲི་བ་དང་པོ་དེ་ཁོ་ན་ཉིད་ལ་དཔྱོད་པའི་སྐབས་སུ་ཆོས་ཅན་ཀུན་རྫོབ་མེད་པར་སྨྲ་བ་
ནི༑ སྤྱིར་ཆོས་ཅན་ཀུན་རྫོབ་པ་ཡོད་དམ་མེད་ཅེས་སྨྲ་བ་ཡིན་ནམ། དེ་ཁོ་ན་ཉིད་
ལ་དཔྱོད་པའི་རིགས་ཤེས་ཀྱི་ངེས་ངོར་ཡོད་མེད་སྨྲ་བ་གང་ཡིན། དང་པོ་ལྟར་ན། དེ་
ཁོ་ན་ཉིད་ལ་དཔྱོད་པའི་སྐབས་སུ་སྤྱིར་ཆོས་ཅན་ཀུན་རྫོབ་མེད་པར་སྨྲ་བ་འདི་ནི། དེ་
ཁོ་ན་ཉིད་ལ་དཔྱོད་པའི་རིགས་ཤེས་དེ་ཀུན་རྫོབ་ཀྱི་ཆོས་རྣམས་འཇིག་པའི་རྒྱུར་གོ་འདུག་
པས། ཕྱི་རོལ་རྒྱང་འཕེན་ལས་ཀྱང་ཤིན་ཏུ་བླུན་པར་གོར་མ་ཆགས་པས་དེ་ལྟར་སྨྲ་
བ་ལ་དབུ་མ་པ་ཡིན་པའི་དྲི་ཙམ་མི་བྲོ། དེ་ལྟར་ཆོས་ཅན་ཀུན་རྫོབ་པ་རྣམས་དེ་ཁོ་

390 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། །
ཅ- -
ན་ཉིད་ལ་དཔྱོད་པའི་རིགས་ཤེས་ཀྱི་ངེས་ངོར་ཡོད་མེད་ཇི་ལྟར་ཡིན་ཟེར་ན། ༧མདོ་
ལས་བྱང་ཆེན་ཤེར་ཕྱིན་ལ་སྤྱོད་པའི་ཚེ། ཞེས་པ་ནི་སྟོང་ཉིད་ལ་མཉམ་པར་གཞག་
པ་ལ་གོ་དགོས་པས། དེ་ལྟར་ཡིན་ནམ། ཐོས་བསམ་གྱིས་སྒྲོ་འདོགས་གཅོད་པའི་
རིགས་ཤེས་ཀྱི་ངེས་ངོར་བྱེད་པ་གང་ཡིན། གཉིས་པ་ལྟར་ན། དེ་ལ་ཐོས་བསམ་
གྱིས་སྒྲོ་འདོགས་གཅོད་པའི་དུས་སུ་དོན་འགྱུར་གྱི་གོ་བ་ཙམ་ལས་ངེས་ངོར་ཀུན་རྫོབ་
ཀྱི་སྣང་བ་འགག་པ་དཀའ་ནའང་། ཐོས་བསམ་དེས་གཏན་ལ་ཕབ་བའི་ལྟ་བ་དེ་ལ་
མཉམ་པར་གཞག་པའི་དུས་སུ་དོན་དམ་དཔྱོད་བྱེད་ཀྱི་རིགས་པ་གཅིག་དུ་བྲལ་སོགས་
ཀྱི་སྒོ་ནས་གཏན་ལ་ཕབ་པས། རང་བཞིན་མེད་པར་ངེས་པའི་ངེས་ཤེས་ཤུགས་དྲག་
སྐྱེས་པའི་ཚེ་ཀུན་རྫོབ་ཀྱི་ཆོས་རྣམས་རང་བཞིན་མེད་པར་རྟོགས་པ་ཙམ་དུ་མ་ཟད། དེའི་
ངེས་ངོར་བུམ་སོགས་ཀྱི་ཆོས་ཐམས་ཅད་འགགས་འགྲོ་ཡང་། དེས་ཀུན་རྫོབ་ཀྱི་ཆོས་
རྣམས་མེད་པར་རྟོགས་པ་དང༌། དེའི་དུས་ཀུན་རྫོབ་ཀྱི་ཆོས་རྣམས་རང་གར་མེད་སོང་
བ་ཡིན་མི་དགོས་ཏེ། དཔེར་ན་སྐྱེ་བོ་ཐ་མལ་པ་ཡང་འཆི་བ་འོད་གསལ་ཉམས་སུ་
མྱོང་བའི་ཚེ། ཡིད་ངོར་ཡུལ་སྣང་རགས་པ་གཞན་མི་འཆར་ཡང་། དེས་དེ་མེད་
པར་རྟོགས་པ་ག་ལ་ཡིན། དེ་བཞིན་དུ་འདིར་ཡང་དེ་ཁོ་ན་ཉིད་ལ་མཉམ་པར་གཞག་
པའི་རིགས་ཤེས་ཀྱི་ངེས་ངོར་བུམ་སོགས་རང་བཞིན་གྱིས་གྲུབ་པའི་སྟོང་པའི་སྟོང་
པ་ཙམ་ལས། ཀུན་རྫོབ་ཀྱི་སྣང་བ་གཞན་མི་འཆར་ལ། དེའི་རྒྱུ་མཚན་ཡང་། རང་
བཞིན་མེད་པར་ངེས་པའི་ངེས་ཤེས་ཤུགས་དྲག་པའི་སྟོབས་ཀྱིས། གང་ཟག་དེའི་རྒྱུད་
ཀྱི་ཐ་སྙད་འཇལ་བྱེད་ཀྱི་ཚད་མ་མངོན་གྱུར་པ་རྣམས་འགག་པས། དེའི་ཡུལ་ཀུན་
རྫོབ་ཀྱི་ཆོས་རྣམས་ཀྱང་རིགས་ཤེས་དེའི་ངེས་ངོར་འགག་པ་ཡིན་ཀྱང་། དེས་ཀུན་
རྫོབ་ཀྱི་ཆོས་རྣམས་མེད་པར་རྟོགས་པ་མ་ཡིན་པས། ཐ་སྙད་པའི་ཚད་མའི་ཡུལ་ལ་
གནོད་པར་མི་འགྱུར་ལ། མཐར་ཐུག་དཔྱོད་པའི་རིགས་ཤེས་ཀྱི་ངེས་ངོར་ཀུན་རྫོབ་

བཀའ་འདྲི་ཕེབས་པའི་དྲི་ལན། 
. .. 391
ཀྱི་སྣང་བ་རྣམས་མེད་ན། དེས་ཀུན་རྫོབ་ཀྱི་ཆོས་རྣམས་མེད་པར་རྟོགས་མི་དགོས་
ཏེ༑ དཔེར་ན་མིག་ཤེས་ཀྱིས་སྒྲ་མ་ཐོས་ཀྱང་། དེས་སྒྲ་མེད་པར་རྟོགས་པ་ག་ལ་
ཡིན། འོན་ཀྱང་དེས་ཀུན་རྫོབ་ཀྱི་ཆོས་རྣམས་ཡོད་མེད་གང་དུ་མ་རྟོགས་ཀྱང་། ཐ་
སྙད་པའི་ཚད་མ་གཞན་ཞིག་གི་ངོར་བདེན་གཉིས་ཀྱི་རྣམ་གཞག་བྱས་པ་ལ་འགལ་བ་
ཅུང་ཟད་ཀྱང་མེད་ལགས། ད་དུང་མཐར་ཐུག་དཔྱོད་པའི་རིགས་ཤེས་ཀྱི་ངེས་ངོར་
ཀུན་རྫོབ་ཀྱི་ཆོས་རྣམས་རང་བཞིན་མེད་ཀྱང་། ཡོད་པ་ཙམ་གྱི་ཐ་སྙད་བྱེད་པ་འགལ་
ལོ་སྙམ་ན། འོ་ན་ཁྱོད་རང་ལ་དེ་ལྟ་བུའི་རིགས་ཤེས་ཀྱི་ངེས་ངོར་ཀུན་རྫོབ་ཀྱི་ཆོས་
རྣམས་ཡོད་ན། དོན་དམ་དུ་ཡོད་དམ། ཀུན་རྫོབ་ཏུ་ཡོད། དོན་དམ་དུ་ཡོད་ན་
སླར་ཡང་བདེན་གྲུབ་ཁས་བླངས་པ་ཡིན་པས་བཞད་གད་ཀྱི་གནས་ཡིན་ལ། ཀུན་
རྫོབ་ཏུ་ཁས་ལེན་ན། སློབ་ལམ་ན་བློ་གཅིག་གིས་བདེན་གཉིས་ཅིག་ཆར་དུ་མངོན་
སུམ་དུ་རྟོགས་པ་ཡོད་པར་ཁས་ལེན་དགོས་པ་སོགས་ཀྱི་སྐྱོན་ཡོད་ལགས། དེར་
མ་ཟད་ཁྱེད་རང་གི་འདོད་པ་ལ། བདེན་གཉིས་ཀྱི་རྣམ་གཞག་དོན་དམ་དཔྱོད་བྱེད་
ཀྱི་རིགས་པ་དང་། ཐ་སྙད་འཇལ་བྱེད་ཀྱི་ཚད་མ་གཉིས་ཀའི་ངོར་འཇོག་དགོས་པར་
གོ་འདུག་སྟེ། དེ་ནི་རིགས་པ་མ་ཡིན་ཏེ། འཁོར་འདས་དང་བདེན་གཉིས་ཀྱི་རྣམ་
གཞག་ནི་ཐ་སྙད་དུ་འཇོག་པ་ཡིན་པས། འདི་ནི་དོན་དམ་བདེན་པའོ། །འདི་ནི་ཀུན་
རྫོབ་བདེན་པའོ་ཞེས་ཐ་སྙད་པའི་ཚད་མ་གཞན་ཞིག་གིས་འཛིན་པ་ཡིན་གྱི། དོན་
དམ་དཔྱོད་བྱེད་ཀྱི་རིགས་ཤེས་ཀྱི་ངེས་ངོར་དེ་འདྲའི་རྣམ་གཞག་མི་བྱེད་ཀྱང་ཆད་མཐར་
ལྷང་བའི་སྐྱོན་མེད་ལགས། འདི་ནི་དོན་དམ་བདེན་པའོ་ཞེས་ཐ་སྙད་པའི་ཚད་མས་
འཛིན་ལ། དོན་དམ་དཔྱོད་བྱེད་ཀྱི་རིགས་པས་མི་འཛིན་ན། དོན་དམ་དཔྱོད་བྱེད་
ཀྱིས་རིགས་པ་དེས་སྟོང་ཉིད་མ་རྟོགས་པར་འགྱུར་རོ། ། ཞེ་ན་དེ་ནི་སྐྱོན་མེད་དེ། དཔེར་
ན་མིག་གིས་ཤེས་པས་གཟུགས་མཐོང་ནའང་གཟུགས་ཀྱི་བྱེ་བྲག་མི་འབྱེད་པར། ཡིད་

392 
རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ལ》
ཀྱི་ཤེས་པས་འདི་ནི་ཀ་བའོ། །འདི་ནི་བུམ་པའོ་ཞེས་སོ་སོར་འཛིན་པ་བཞིན་དུ། མཐར་
ཐུག་དཔྱོད་པའི་རིགས་ཤེས་ཀྱིས་ངེས་པའི་སྟོང་ཉིད་དེ་དོན་དམ་བདེན་པའོ་སྙམ་དུ་འཛིན་
པ་ནི་ཐ་སྙད་པའི་ཚད་མ་གཞན་ཞིག་གི་བྱེད་པ་སྔར་ལྟར་འདྲ། མཐར་ཐུག་དཔྱོད་བྱེད་
ཀྱི་རིགས་པས་བུམ་སོགས་བཙལ་བའི་ཚེ། མ་རྙེ ད་པ་དང་། བུམ་སོགས་མེད་པར་
རྙེད་པ་གཉིས་ཀྱི་ཁྱད་པར་འབྱེད་དགོས་པ་ཁྱེད་རང་གིས་ཟེར་བ་ལྟར་ཡིན་ནའང་། དེ་
འདྲའི་རིགས་ཤེས་ཀྱིས་ཀུན་རྫོབ་ཀྱི་ཆོས་རྣམས་ལ་རང་རང་གི་གདགས་གཞི་དང་གཅིག་
དང་ཐ་དད་གང་དུ་གྲུབ་པ་སོགས་གནད་བཞིའི་དཔྱད་པ་བྱས་པའི་ཚེ། དེ་གཉིས་གང་
དུ་མ་གྲུབ་པའི་རང་བཞིན་གྱིས་སྟོང་པ་དང་། འོན་ཀྱང་རྟེན་འབྲེལ་གྱི་བྱ་བྱེད་འཐད་
པའི་སྣང་ཚུལ་བསྙོན་མེད་དུ་གྲུབ་པ་གཉིས་ཚོགས་པ་ཞིག་མཐར་ཐུག་དཔྱོད་པའི་རིགས་
ཤེས་ཀྱི་ངོར་ཡོད་དགོས་པར་གོ་འདུག་སྟེ། དེ་ནི་རྗེས་ཐོབ་སྒྱུ་མ་ལྟ་བུའི་སྐྱོང་ཚུལ་
ཡིན་པས། མཉམ་གཞག་ནམ་མཁའ་ལྟ་བུའི་སྐྱོང་ཚུལ་ལ་གོ་བ་མ་ཆགས་པའི་རྟགས་
སུ་འདུག །མཉམ་གཞག་ནམ་མཁའ་ལྟ་བུའི་སྟོང་ཉིད་ཅེས་པའི་དོན་ཡང་། ནམ་
མཁའ་དེ་མཐའ་དབུས་དང་བྲལ་ཞིང་དགག་བྱ་ཐོགས་རེག་བཅད་ཙམ་ལ་བཞག་པ་བཞིན་
དུ༑ འདིར་ཡང་དེ་ཉིད་ལ་དཔྱོད་པའི་རིགས་ཤེས་ཀྱི་ངེས་ངོར་དགག་བྱ་རང་བཞིན་
གྱིས་གྲུབ་པ་བཀག་ཙམ་ལ་ཟེར་བ་ཡིན་པས། དེ་འདྲའི་རིགས་ཤེས་ཀྱིས་སྒྱུ་མ་ལྟ་
བུའི་དོན་ཡོད་པར་འཛིན་པ་ཡང་སྐྱོན་ཡིན་ལགས། དེ་ཡིན་ན་དེ་ཁོ་ན་ཉིད་ལ་དཔྱོད་
པའི་གོང་ཕན་ཆད་ལ་ཀུན་རྫོབ་ཏུ་ཡོད་པ་དང་། རང་བཞིན་གྱིས་གྲུབ་པ་ཁྱད་པར་
ཕྱེ་ནས། རང་བཞིན་གྱིས་གྲུབ་པ་འགོག་ལ། ཀུན་རྫོབ་ཏུ་ཡོད་པ་ཙམ་མི་འགོག་
ཅེས་ཁས་བླངས་པས། དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱི་ངེས་ངོར་རང་བཞིན་
གྱིས་གྲུབ་པ་དང་ཀུན་རྫོབ་ཀྱི་ཆོས་གཉིས་ཀ་མེད་པར་མཚུངས་པས། གོང་གི་ཁས་
བླངས་དང་འགལ་ལོ་སྙམ་ན། དེ་ནི་མི་འགལ་ཏེ། མཐར་ཐུག་དཔྱོད་པའི་རིགས་

བཀའ་འདྲི་ཕེབས་པའི་དྲི་ལན།
-- --_393
ཤེས་ཀྱིས་རང་བཞིན་གྱིས་གྲུབ་པ་ནི་གཏན་ནས་མེད་པར་རྟོགས་པས་དོན་དམ་དང་ཐ་
སྙད་གཉིས་ཀ་ལ་འགོག་པ་ཡིན་གྱི། ཀུན་རྫོབ་ཀྱི་ཆོས་རྣམས་དོན་དམ་འཇལ་བྱེད་
ཀྱི་རིགས་ཤེས་ཀྱིས་ངེས་ངོར་མེད་ཀྱང་། དེས་མེད་པར་མ་རྟོགས་པས། ཐ་སྙད་
པའི་ཚད་མ་གཞན་ཞིག་གིས་འཇལ་བར་ཐ་སྙད་དུ་མི་འགོག་ལགས། རྒྱུ་མཚན་དེའི་
ཕྱིར་ཡོད་པ་ཙམ་མི་འགོག་རང་བཞིན་གྱིས་གྲུབ་པ་འགོག་ཅེས་པའི་ཁྱད་པར་ཡང་དེ་
ཡིན་ལགས། མདོར་བསྡུས་ན་ཁྱེད་རང་གིས། དེ་ཁོ་ན་ཉིད་ལ་དཔྱོད་པའི་སྐབས་
སུ་ཆོས་ཅན་ཀུན་རྫོབ་པ་མེད་པར་སྨྲ་བ་ཐམས་ཅད་ཧྭ་ཤང་གི་ལྟ་བ་ཞེ་ཕུགས་སུ་འཚངས་
པར་གོ་ཞེས་པའི་ལན་ནི། དེ་ཉིད་ལ་དཔྱོད་པའི་སྐབས་སུ་སྤྱིར་ཀུན་རྫོབ་ཀྱི་ཆོས་
རྣམས་མེད་པར་འདོད་པ་ནི། ངེད་ཅག་གི་རྗེ་ཡབ་སྲས་ཀྱི་ཡིག་ཆ་ལ་དཔེ་ཀློག་ཙམ་
བྱས་པ་རྣམས་ཀྱིས་ཀྱང་མི་སྨྲ་བས། དེང་སང་ཐམས་ཅད་མགྲིན་གཅིག་ཏུ་དེ་ལྟར་
འདོད་ཅེས་སྨྲ་བ་ནི་མི་རིགས་ལ། དེ་ཁོ་ན་ཉིད་ལ་དཔྱོད་པའི་རིགས་ཤེས་ཀྱིས་སྟོང་
ཉིད་ངེས་པའི་ངེས་ངོར་ཆོས་ཅན་ཀུན་རྫོབ་པ་མེད་ཅེས་པ་ལ་ཧྭ་ཤང་གི་ལྟ་བ་ཞེ་ཕུགས་
སུ་འཚངས་པ་ཡིན་ཞེས་བརྗོད་ན། བདག་གིས་གོང་དུ་བཤད་པ་དེ་དག་གི་སྐྱོན། ཁྱེད་
རང་ལ་ཡང་འཇུག་པས་དེ་ལྟར་དུ་མཁྱེན་པར་མཛོད། ༈ དྲི་བ་གཉིས་པ་ཐ་སྙད་
འཇལ་བྱེད་ཀྱི་ཚད་མ་དང་བདེན་འཛིན་གཉིས་ཀྱི་ཁྱད་པར་ཇི་ལྟར་འབྱེད་ཅེ་ན། མིག་
གི་རྣམ་པར་ཤེས་པ་གཟུགས་ལ་ཚད་མ་ཡིན་ཀྱང་། དེ་ལ་གཟུགས་རང་གི་མཚན་
ཉིད་ཀྱིས་གྲུབ་པར་སྣང་བས་དེ་གཟུགས་ཀྱི་རང་མཚན་མ་ཡིན་པར་གསུངས་པས། དེའི་
ཕྱིར་གཟུགས་སོགས་རང་གི་མཚན་ཉིད་ཀྱིས་གྲུབ་པར་སྣང་བ་ཙམ་དུ་མ་ཟད། དེ་
ལྟར་དུ་སྣང་བའི་དོན་ཡོད་པར་ཞེན་པའི་བློ་ནི་བདེན་འཛིན་ཡིན་ལ། གཟུགས་སོགས་
ཡོད་ཙམ་དུ་འཛིན་པའི་བློ་ནི་ཐ་སྙད་པའི་ཚད་མར་འཇོག་པ་ཡིན་ནོ། །དྲི་བ་གསུམ་
པ་དགག་བྱ་ངོས་འཛིན་པའི་སྐབས་ལ་འཆར་ཚུལ་སྣ་ཚོགས་པའི་དབང་གིས་ངོས་འཛིན་

394 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
-- ---- 《ལ»
ཆེན་པོ་མི་ཐུབ་པ་འདི། སེམས་དགེ་བའི་དམིགས་པ་གཅིག་ལ་རྩེ་གཅིག་ཏུ་འཇོག་
པའི་ཞི་གནས་མ་གྲུབ་པའི་སྐྱོན་ཡིན་ལ། དགག་བྱ་ཐུན་མོང་མ་ཡིན་པའི་འཆར་
ཚུལ་ནི་འཇམ་དཔལ་ཞལ་ལུང་ནས་བཤད་པ་ལྟར་ཡིན་མོད། འོན་ཀྱང་དེས་ངེས་
དཀའ་ན། དཔེར་ན་ཁྱེད་རང་ཁང་པ་ལྟ་བུ་ཞིག་གི་ནང་དུ་གནས་པའི་ཚེ། ཕྱི་རོལ་
ནས་གཞན་ཞིག་གིས། རང་གི་མིང་ནས་བོས་ཏེ་སྐད་ལྷང་ཞིག་བཏང་བྱུང་ན། སྐད་
གཏོང་ཡུལ་གྱི་ང་ཞིག་ལུས་སེམས་ཚོགས་པའི་སྟེང་དུ་རྟོག་པས་ཕར་བཞག་པ་ལ་
མ་ལྟོས་པར་རང་ངོས་ནས་གྲུབ་པ་ལྟ་བུའི་སྐད་གཏོང་ཡུལ་གྱི་ང་ཞིག་ལྷང་གིས་འཆར་
བ་དེ་ཁ་དགག་བྱ་ཡིན་ལགས། འོན་ཀྱང་འདི་དག་གི་སྐབས་ཀྱི་ཐུན་མོང་དང་ཐུན་
མོང་མ་ཡིན་པའི་ལྟ་བ་སྐྱོང་ཚུལ་རྣམས་ཡོད་མོད་ཀྱི། འོན་ཀྱང་ཚིག་ཚོགས་ཆེ་བས་
ད་རེས་འབུལ་མ་ཐུབ་ལགས།། དར་རྒྱས་འཕེལ།།

རྗེ་དོན་ཡོད་མཁས་གྲུབ་ཀྱི་གསུང་འབུམ་ལས་ཆབ་ཤོག་གི་རིམ་པ། 395
༼ཤ༽
༄༅། །རྗེ ་དོན་ཡོད་མཁས་གྲུབ་ཀྱི་གསུང་འབུམ་ལས་ཆབ་ཤོག་གི་
རི མ་པ་བཞུགས་སོ།།
༄༅། །ལགས། ཞལ་ངོ་ལྷན་རྒྱས་ཚང་མ་སྐུ་འཚོ་མཆོག་ཏུ་དྭངས་ཤིང་བརྟན་
པའི་རིང་ནས། གནམ་ལོ་གསར་ཚེས་ཀྱི་རྟེན་འབྲེལ་གྱི་དགའ་སྟོན་བསྒྲིག་པའི་ཆེད་
དུ༑ དྲི་མེད་ལྷ་རྫས་བཟའ་བཅའ་སྣ་ཚོགས་པའི་སྐྱེས་བཅས་གནང་བ་བཀའ་དྲིན་མཆོག་
ཏུ་ཆེ་ཆེ། ཕྲན་བུ་ཡང་འཚོ་བ་བདེ་ངོས་རིམ་གཉིས་ཀྱི་རྣལ་འབྱོར་སོགས་ལ་བརྩོན་
པ་མི་དམན་ངོས། བསྟན་པའི་ཞབས་འགྱུར་ལ་སྨོན་འདུན་མི་དམན་ཙམ་དུ་མཆིས།
སླད་ཀྱི་ཞུ་དོན། རང་གཞན་གྱི་དོན་གཉིས་འགྲུབ་པ་ལ་རྣམ་པ་ཐམས་ཅད་མཁྱེན་
པའི་གོ་འཕང་ཐོབ་པ་མེད་མི་རུང་ཡིན་པ་ལ། ཚིག་རྗེས་འབྲང་བའི་གོ་བ་ཙམ་ལ་
མ་ལུས་པར་ཐུགས་ཐག་པ་ནས་ཡང་ཡང་སེམས་ཤིང་། དེ་ཐོབ་པའི་ལམ་གྱི་གཙོ་
བོ་རིམ་གཉིས་ཡན་ལག་དང་བཅས་པ་རྒྱུད་ལ་སྐྱེ་བའི་འགལ་རྐྱེན་སེལ་བ་དང་མཐུན་
རྐྱེན་ཡང་སྒོ་དུ་མའི་སྒོ་ནས་བསགས་པ་ལ་འབད་པ་བསྐྱེད་དགོས། ད་ལྟ་སྙིགས་
མའི་དུས་འདིར་གནས་ལུས་ལོངས་སྤྱོད་གང་ལ་ཡང་ཡིད་བརྟན་ཅུང་ཟད་ཀྱང་མི་རུང་
བ་ནམ་མཁའི་འཇའ་ཚོན་དང་འདྲ་བ་དང༌། ཆོས་ཐམས་ཅད་བདེན་པའི་སྙིང་པོ་མེད་
པ་ཆུ་ཤིང་གི་སྡོང་པོ་ལྟ་བུ་ཡིན་ཀྱང་། དེ་ལྟར་མ་ཤེས་པའི་དབང་གིས་སེམས་ཅན་
རྣམས་དབང་མེད་དུ་འཁོར་བར་འཁྱམས་ནས་སྡུག་བསྔལ་མཐའ་ཡས་པས་མནར་བ་
ལ་བྱམས་སྙིང་རྗེ་བསྐྱེད་པ་སོགས་ཐེག་པ་ཆེན་པོའི་རིགས་ཀྱི་ནུས་པ་བརྟས་པའི་ཐབས་
ལ་འབད་པ་གལ་ཆེ་ལགས། ཞུ་ཡིག་འདེགས་རྟེན་བཅས། ཚེས་དགེ་བར་གྱུར་

396 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཤ》
སྨོན་པས་ཕུལ། ༈ གང་གཱའི་བྱེ་སྙེད་བསྐལ་བའི་སྔོན་རོ ལ་ནས། །སྟོབས་བཅུ་
མངའ་བའི་གོ་འཕང་མཆོག་བརྙེ ས་ཀྱང་། །རྒྱལ་སྲས་དམ་པའི་ཚུལ་གྱིས་འགྲོ་སྐྱོང་
བ༑ ༑ཕྱག་ན་པདྨོའི་ཞབས་རྡུལ་སྤྱི་བོས་ལེན། །གང་གི་ཐུགས་རྗེའི་འོད་ཀྱིས་གངས་
ཅན་འདིར། །ཆེར་སྙིགས་ལྔ་བདོའི་མུན་ཚོགས་ལས་རྒྱལ་ནས། །རྨད་བྱུང་བསྐལ་
བཟང་རྫོགས་ལྡན་དགའ་སྟོན་གྱིས། །རྒྱ་མཚོའི་གོས་ཅན་གང་གིས་ཁྱབ་མཛད་རྒྱལ།།
ཉིད་ཀྱི་ཐུགས་རྗེའི་ཆུ་མཚོ་ལ་ཆགས་པའི། །ལེགས་བཤད་མགྲིན་པའི་གླུ་དབྱངས་
སྒྲོགས་པ་ཅན། །གཉིས་སྐྱེས་འདུས་པའི་ཚོགས་ཀྱིས་མགྲིན་གཅིག་ཏུ། །མི་ཟད་
སྙན་འགྱུར་རྒྱུད་མང་སྒྲོགས་པ་འདི། །མཆོག་དམན་བར་མའི་ལུས་ཅན་མཐའ་དག་
ལ༑ ༑བཅུ་གཉིས་བདག་བཞིན་མཉམ་པའི་ཐུགས་མངའ་ཞིང་། །བཀའ་ལུང་གཉན་
པོས་འགྲོ་རྣམས་ལེགས་སྐྱོང་བའི། །གནམ་བསྐོས་བདག་པོའི་དགོངས་དབྱིངས་རོལ་
བར་འཚལ། །ཞེས་སྐྱེ་དགུ་སེམས་ཅན་རྣམས་ཀྱི་འཕྲལ་ཡུན་གྱི་ཕན་བདེ་ཐམས་ཅད།
རྒྱལ་བའི་བསྟན་པ་རིན་པོ་ཆེ་ལ་རག་ལས་ཤིང་། །དེ་ཡང་བདག་ཅག་རྣམས་ཀྱི་འདྲེན་
པ་མཉམ་མེད་རྒྱལ་བ་རྒྱ་མཚོ་འདིས་མཚོན་པའི། བསྟན་འཛིན་གྱི་སྐྱེས་བུ་རྣམས་
ཞབས་ཟུང་རྡོ་རྗེ་ལྟར་བརྟན་པ་ལ་རག་ལས་པར་དགོངས་ནས། གོང་གི་ཐབས་དེ་རྣམས་
བསྒྲུབ་པའི་ཆེད་དུ། འགྱུར་མེད་རྡོ་རྗེའི་རང་བཞིན་གྱི། བཀའ་ཐམ་ཆེན་མོ་ཕེབས་
པ་ལས་བརྩམས་པའི་དྲོ གས་གནས་འགའ་ཞིག་ཞུ་བ་ནི་འདི་ལྟར། སྤྱིར་ཆོས་སྡེ་
ཆེན་པོ་ཀ་བཞིས་མཚོན་པའི་དབུས་གཙང་གི་ཆོས་སྡེ་ཆེ་ཕྲ་མཐའ་དག་ལ་ཇི་ལྟར་སྩལ་
བའི་དོན་ལས། ཕྲན་བུ་རྣམས་ལ་དགོས་ཀྱི་ཉེར་འཚེ་ཅི་ལ་འོང་རུང༌། ནག་པོའི་
ཚོགས་ཀྱིས་ཡིད་བརླམས་པའི་སྐྱེ་བོ་མི་བསྲུན་པ་འགའ་ཞིག་གིས། སྙན་ཁྲ་སྣ་ཚོགས་
ཕུལ་བའི་དགོངས་པ་དྭངས་ཕྱིར། བདག་ཅག་རྣམས་ཀྱི་ལོ་རྒྱུས་ཅུང་ཟད་བརྗོད་པའི་
ངོས་ནས། དོགས་གནས་འགའ་ཞིག་ཞུ་བ་ནི། འདུས་ཚོགས་འདིའི་ཐོག་མའི་ལོ་

རྗེ་དོན་ཡོད་མཁས་གྲུབ་ཀྱི་གསུང་འབུམ་ལས་ཆབ་ཤོག་གི་རིམ་པ། 397
《ཤ》
རྒྱུས་ཀྱི་དབང་དུ་བྱས་ན། རྗེ་དཔལ་འབྱོར་རྒྱ་མཚོར་གྲགས་པ་ཞིག་དང་། ས་སྐྱོང་
བཀྲ་ཤིས་རབ་བརྟན་གཉིས་ཀྱི་སྟག་རྩེ་རིན་ཆེན་སྒང་དུ་ཐོ་བཙུན་ལྔ་བརྒྱ་ཙམ་ཞིག་ཉེར་
མཁོའི་མཐུན་རྐྱེན་གང་དགོས་སྦྱར་ཏེ། རྣམ་འགྲེལ་གྱི་བཤད་སྒྲ་གཙོ་བོར་འདོན་པ་
ཞིག་བཙུགས་འདུག་རུང་། ཡིད་བསྲུབས་པས་བདག་པོའི་འཕྲུལ་ལ་བརྟེན་ནས། སྡེ་
པ་ཕག་མོ་བ་དང་མཐུན་གཤིབ་མ་བྱུང་བའི་རྐྱེན་གྱིས། སྔར་སྟོངས་བཀྲས་སྒང་པ་
དང༌། ལྷ་ལྡོངས་པ་གཉིས་ཀྱིས་བསླུས་བྱས་ཏེ་དགེ་འདུན་རྣམས་འདུས་ཚོགས་ལ་
ཕེབས་དུས་འདུ་ཁང་ལ་མེ་བཏང་སྟེ། ཕལ་ཆེར་གསོན་བསྲེགས་ལྟ་བུའི་སྒོ་ནས་གྲོངས་
ཤིང་། སྐྱེམ་འདུས་ཉི་ཤུ་རྩ་ལྔ་ཙམ་ཞིག་ཕྱིར་ཐོན་པ་ལས། རེ་ཞིག་ཇོ་མོ་མཚོ་ཁ།
ཚེ་རིང་དཔལ་རི་སོགས་ལ་གནས་ངེས་མེད་བྱེད་དགོས་བྱུང་ཞིང་། དེ་ནས་ཁྲི་རིན་
པོ་ཆོས་སྐྱོང་རྒྱ་མཚོའི་ཞལ་སྔ་ནས་ཀྱིས། སྐྱིད་ཤོད་གཡུལ་རྒྱལ་ནོར་བུ་ལ་འདི་རྣམས་
འཐོར་བཅུག་ན་མི་ཡོང་ཚུལ་གྱི་བཀའ་གནང་བ་ལ་བརྟེན་ནས། ཡོན་མཆོད་གཉིས་
ཀས་བཀའ་འགྲོས་ཏེ། གུར་སྨོན་འདི་དཔལ་ཆེན་རྒ་ལོ་ཙཱ་པར་མགོན་པོ་གུར་གྱིས་
ལུང་བསྟན་པའི་གནས་ཡིན་པའི་རྟེན་འབྲེལ་དང་། རྗེ་བཙུན་ཤེས་རབ་སེང་གེ་དང་།
སེ་ར་རྗེ་བཙུན་པ་སོགས་སྐྱེས་ཆེན་དམ་པ་དུ་མའི་ཞབས་སེན་བཀོད་པའི་གནས་ཡིན་
པས་འཕྲལ་ཡུན་དུ་དགེ་བར་དགོངས་ནས། རྒ་ལོའི་དུས་ཀྱི་དགོན་པ་རིམ་གྱིས་སེར་
ཁྱིམ་པར་སོང་བའི། འགྲོ་བ་རྣམས་ཞོག་གུར་ཞེས་པ་འདིར་ཁྲལ་རྟེན་སོགས་གཏད་
ནས་ཁྲལ་བསྒྱུར་བཅུག་ཅིང་། དེ་ཡི་ཤུལ་དུ་གོང་ཞུས་རིན་ཆེན་སྒང་གི་རྩ་གྲངས་
དེ་རྣམས་ཀྱི་སྟེང་དུ། ཐོ་བཙུན་ཁ་ཤས་བསྣན་ནས་ཁང་པ་སྔོད་ཕེར་མེད་པ་རྣམས་ལ་
བཅོས་ནས། ཁང་པ་དྲུག་བཅུ་རེ་གྲངས་ཙམ་ཞིག་དང་བཅས་པའི་ས་ཡུལ་རྒྱུད་སྤྱད་
པར་གཏོགས་པ་རྣམས་མ་གཏོ གས། རི་སྣ་གཉིས་ནས་བཟུང་རྨོག་དཔུང་ཞེས་པའི་
རི་འདི་མན་ཆོད་ཀྱིས་རིགས་ཐམས་ཅད་དང་། རིན་ཆེན་སྒང་པ་རང་གི་དུས་ཀྱི་བོགས་

398 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཤ》
ཤས་སོགས་མཐུན་རྐྱེན་ལེགས་པར་བསྒྲུབ་པའི་སྒོ་ནས། དགོན་པ་འདི་བཙུགས་པ་
ཡིན་འདུག་ལགས་ཤིང་། དེ་ནས་བཟུང་སྐྱིད་ཤོད་ཞལ་ངོ་ན་རིམ་ནས་སྔར་མུས་བཞིན་
བསྐྱངས་པའི་མཐུ་ལས་གྲྭ་ཚོགས་མང་རྒྱས་སུ་སོང་ཞིང༌། སྤྱིལ་བུ་སྔར་ཡོད་ཀྱི་མ་
འདེངས་པ་རྣམས་ཁང་ཤུལ་རྙིང་པ་དང་ས་ཡུལ་ཡངས་པ་རྣམས་ལ་རིན་བརྡ་ཚོན་རེ་སྤྱི་སར་
ཕུལ་ནས་གྲྭ་པ་སྡོད་མི་རང་གི་མི་ཆོས་དང་ཟུང་འབྲེལ་དུ་བརྩིགས་པ་ད་ལྟའི་བར་དུ་
ཡང་གནས་ཤིང་། དེ་འདྲའི་སྤྱིལ་བུ་སོགས་ལ་སྐྱེ་ས་དེའི་ཁང་པའི་མིང་གིས་བརྟགས་
པ་མང་པོ་ཞིག་འདུག་ནའང་། དོན་ལ་གྲྭ་པ་གྲོངས་ཆད་བྱུང་ནས་ཕན་ཚུན་ཉོ་ཚོང་
བྱས་པའམ་གསར་བཞེངས་སོགས་གང་ཡིན་ཀྱང་། རྒྱུན་རྩ་གོ་བའི་ཐོག་གི་དཔེ་ལྟར་
དགོན་གནས་རང་གི་ས་རིགས་ཀྱི་སྟེང་རྒྱག་པ་ལས། ཕྱོགས་གཞན་ནས་ཁྱེར་ཡོང་
པའི་ས་རིགས་ནི་ལག་མཐིལ་ཙམ་ཡང་མི་འདུག་པ་མངོན་སུམ་གྱིས་གྲུབ་ལ་སུ་ཞིག་
གིས་བསྙོན་ཞིང་། དེར་མ་ཟད་ཁང་པ་རྒྱག་མི་དང་དེའི་ནང་དུ་འདུག་མི་ཡང་དགོན་
པ་རང་གི་གྲྭ་པ་ལས་མ་འདས་པ་འདུག་པས། མི་དང་སྤྱིལ་བུ་གཉིས་ཀ་དགོན་པ་
རང་གི་ཡིན་སྙམ་པར་གོ་ལགས་པས། གསར་ཆུང་པ་སོགས་ཀྱིས་རྩོད་དོན་མི་འདུག་
སྙམ་པ་བྱུང་བས། གསེར་ཐམ་ཆེན་མོའི་དགོངས་པ་ཇི་ལྟར་ལགས། མཆོད་ཐེབས་
ཀྱི་ཞིང་གི་སྐོར་གོང་ཞུས་ཡོན་མཆོད་གཉིས་ཀྱིས་སྦྱར་བའི་སྟེང་དུ་ཕྱིས་འབྱུང་སྦྱིན་
བདག་དད་ཅན་གྱིས་ཕུལ་བ་ལས། ཉོ་ཚོང་བྱས་པ་ཆེར་མེད་ཅིང་། བླ་མའི་བླ་དཔོན་
སོགས་དང་གྲྭ་རིགས་ཁ་ཤས་ནས་ཉོས་ནས་ཕུལ་བ་རྣམས་ཀྱང་། དེའི་སྟེང་ནས་དུས་
མཆོད་སོགས་དཀོན་མཆོག་གི་བསྙེན་བཀུར་ཁོ་ན་ལས་ཡན་པར་ལུས་པ་སྤུ་ཙམ་ཡང་
མེད་ངེས་ཡིན་པས། བཀྲས་སྒང་ནུབ་པ་སོགས་ཀྱི་ཞིང་ཕྱིར་སློག་བྱེད་དགོས་ཟེར་
ཡང་དགེ་འདུན་གྱི་ཞལ་གྱི་འདུ་སྒོ་ཁོ་ན་འཕྲོག་པ་ཡིན་འདུག་པས། དེ་ཡང་གསེར་
ཐམ་གྱི་དགོངས་པ་ཇི་ལྟར་ཡིན་དང་། ཕྲན་ཚོ་རང་གི་བསམ་ཚོད་ལྟར་ན་གསར་ཆུང་

རྗེ་དོན་ཡོད་མཁས་གྲུབ་ཀྱི་གསུང་འབུམ་ལས་ཆབ་ཤོག་གི་རིམ་པ། 399
----- --- -，---， ， བ ་-- -- -，---， - ，，，-，- -，， ག- • --：，- -
སྤྱིལ་བུའི་སྐོར་ཡང་ཕྱིར་ལོག་བྱས་ན་གོང་གི་སྐྱེ་སའི་མིང་གིས་བརྟགས་པ་ཐམས་ཅད་
ཕྱིར་ལོག་འགྲོ་དགོས་འདུག་པས། དེ་ལྟར་ན་བན་རྩ་བར་མ་ཆད་པ་རེ་གཉིས་མ་གཏོགས།
གྲྭ་པ་ཕལ་ཆེར་ལ་འདུག་གནས་མི་ལུས་པ་འདུག་པས། བསྟན་པ་དང་སེམས་ཅན་
ལ་གནོད་ཀྱིས་དོགས་ལགས་ཤིང་། བཀྲས་སྒང་ནུབ་པའི་ཞིང་མཆོད་ཐེབས་ལ་སྦྱར་
བ་ཡང་། ཕྱིར་ལོག་དགོས་བྱུང་ཚེ་དེ་ཁའི་དུས་མཆོད་དེ་ཡང་ངེས་པར་ཆག་ཅིང་།
སྔར་དུས་སྐྱིད་ཤོད་གཞུང་ནས་སྦྱར་བ་སོགས་དང་གཞན་ནས་ཕུལ་བ་སོགས་ཀྱང་།
དབྱིངས་ནས་ཀྱང་ཕྱིར་ལོག་མ་གནང་བར་འཇགས་ནས་བཀའ་དྲིན་བསྐྱངས་ན། ཁོ་
པའི་དེ་ཡང་རྩ་ཚིག་གི་དགོངས་པ་ཇི་ལྟར་ཡིན་ལ་ཐེ་ཚོམ་བྱུང་བས། ཇི་ལྟར་གྱི་བཀའ་
གསལ་དང༌། མདོར་ན་བཀའ་ཐམ་ཆེན་མོའི་དོན་ཡིན་ན་སྤང་བླང་གང་ཤེས་ཞུ་རྩིས་
ལགས་པ་ལས། གྱེན་བཟློག་ཅི་ལ་ཞུ། ངེད་རྣམས་རྨོངས་པས་རྩ་ཚིག་གི་དོན་ལ་
མ་སོང་བ་འདུག་ཚེ། བརྩེ་བའི་བུ་ལ་མ་ཡིས་གདམས་པ་བཞིན་དུ་བཀའ་གནང་གསལ་
ཕེབས་དང་། ཁོ་པ་རྩོད་མི་རྣམས་ཀྱི་རྩ་ཚིག་གི་དོན་ལོག་པར་བཟུང་བ་ཡིན་ན། ཁོ་
པ་རྣམས་ལ་ཡང་བསླབ་སྟོན་གྱིས་ཁྱབ་པའི་ཡོན་མཆོད་བར་གྱི་འགལ་མཚམས་ལ་
སླེབས་ཚེ་དཀྱུས་རིང་གི་བཀའ་ཁྱབ་གནང་བ་མཁྱེན་མཁྱེན་ཞུ་ཞིང་། གོང་གི་ལོ་
རྒྱུས་རྣམས་ལ་ཐུགས་དྲོ གས་བྱུང་ཚེ། སུག་པ་བུལ་ཏོག་གི་དཔེ་ལྟར་ཁྲུས་གནང་
ན་ཡང་ཕྱིར་ནུར་ཞུ་རྩིས་མེད་ལགས་པས། དགོངས་དབྱིངས་རྒྱ་མཚོར་ཞུགས་པ་
མཁྱེན་མཁྱེན་ལགས། ཞེས་པ་འདི་ཡང་ཤིང་འབྲུག་ལོ་གསེར་ཐམ་ཆེན་མོ་ཕེབས་སྐབས། གུར་
སྨོན་པའི་འདུས་ཚོགས་སྤྱི་ལ་ས་རིགས་དང་སྤྱིལ་བུ་སྐོར་ཕྱིར་སློག་བྱེད་དགོས་སོགས་ལ་རྗེ་དོན་ཡོད་མཁས་
གྲུབ་ཀྱིས་གནང་བ་འདི་ཡང་རྗེ་ཉིད་ཀྱི་ཞབས་འབྲིང་པ་འཕྲིན་ལས་རྣམ་རྒྱལ་གྱིས་མ་འོངས་པ་ན་གཞན་ཕན་གྱི་
ལྷག་བསམ་གྱིས་ཡི་གེ་དག་ཀྱང་བན་ཆུང་གྱི་ན་བས་སུག་བྲིས་སུ་བཀོད་པའོ།། །། བཀྲ་ཤིས།།

400 _ _ _ རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ས》
༼ས༽
༄༅། །དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་གཏོར་མགྲོན་
དང་། འཁོར་ཡབ་ཡུམ་སྐོར་གྱི་དོགས་དཔྱོད། དགེ་སྦྱོར་བྱེད་
ལུགས་ཞལ་གདམས། ཞི་རྒྱས་ཀྱི་སྦྱིན་སྲེག་གི་
སྤེ ལ་ཚིག་བཅས་བཞུགས་སོ།།
༄༅། །སྟེང་འོག་ཕྱོགས་མཚམས་རྣམས་ལ་ལེགས་བཞུགས་པའི། ། ཁྲོ་བཅུས་
ཡོངས་བསྐོར་རྩིབས་བཅུའི་འཁོར་ལོའི་དབུས། ་དཀར་འཚེར་ཆོས་འབྱུང་གྱེན་དུ་
བསྒྲེང་བའི་ནང་། །གྲུ་བཞི་སྒོ་བཞི་རྟ་བབས་བཞི་ལ་སོགས། །མཚན་ཉིད་རྫོགས་
པའི་གཞལ་ཡས་ཁང་ནང་དུ་ །སྣ་ཚོགས་པདྨ་ཉི་མ་ཟླ་བ་སོགས། །བཅུ་བདུན་
གདན་གྱི་སྟེང་དུ་རྫོགས་པ་ནི། །དབུས་སུ་གཤིན་རྗེ་གཤེད་པོ་མཐིང་ནག་ཅན། །ཞལ་
དགུ་སོ་བཞིའི་ཕྱག་དང་བཅུ་དྲུག་ཞབས། ། ཡུམ་བཅས་མེ་དཔུང་དབུས་ན་མངོན་པར་
བཞུགས། །ཤར་དུ་གཏི་མུག་རྡོ་རྗེ་ཡབ་ཡུམ་ནི། །དཀར་སྔོ་དམར་བའི་ཞལ་གསུམ་
ཕྱག་དྲུག་པ། །རབ་འཇིགས་མེ་དཔུང་དབུས་ན་རྣམ་པར་མཛེས། །གཙོ་བོའི་མདུན་
དུ་གཡོན་བརྐྱང་སྟབས་ཀྱིས་བཞུགས། །མཉམ་ཉིད་ཡེ་ཤེས་རོལ་པ་ལས་གྲུབ་པ།།
རབ་བརྗིད་སེར་སྣ་རྡོ་རྗེ་ཡབ་ཡུམ་ནི། །སེར་སྔོ་དཀར་བའི་ཞལ་གསུམ་ཕྱག་དྲུག་
པ༑ ༑ མེ་དཔུང་དབུས་ན་བརྐྱང་བསྐུམ་སྟབས་ཀྱིས་བཞུགས། །སོར་རྟོག་ཡེ་ཤེས་
ཆེན་པོའི་ངོ་བོ་ནི། །འདོད་ཆགས་རྡོ་རྗེ་ཡབ་ཡུམ་སྒེག་པའི་ཚུལ། །དམར་སྔོན་
དཀར་བའི་ཞལ་གསུམ་ཕྱག་དྲུག་པ། ། ཡེ་ཤེས་མེ་དཔུང་དབུས་ན་མངོན་པར་བརྗིད།།
བྱ་གྲུབ་ཡེ་ཤེས་རོལ་པ་ལས་བྱུང་བའི། །ཕྲག་དོག་རྡོ་རྗེ་ཡབ་ཡུམ་ཤིན་ཏུ་ཆགས།།

རྡོ་རྗེ་འཇིགས་བྱེད་ལྷ་བཅུ་གསུམ་མའི་གཏོར་མགྲོན། 401
《ས》 
- .- ཆ- - --ཁམས་ - ་
ལྗང་སྔོ་དཀར་བའི་ཞལ་གསུམ་ཕྱག་དྲུག་པ། །འཇིག་དུས་མེ་དཔུང་ཀློང་ན་མངོན་
པར་གསལ། །རྣམ་དག་དད་པའི་སྟོབས་ཀྱི་ངོ་བོ་ལ། །ཤར་སྒོའི་གཤིན་རྗེ་ཡབ་
ཡུམ་སྔོ་ཞིང་འཚེར། །སྔོ་དཀར་དམར་བའི་ཞལ་གསུམ་ཕྱག་དྲུག་པ། །དུས་མཐའི་
མེ་འོད་ལྟ་བུའི་ཀློང་ན་བཞུགས། །བརྩོན་འགྲུས་ཡན་ལག་སྟོབས་ཀྱི་ངོ་བོ་ནི། །ལྷོ་
སྒོར་གཤིན་རྗེ་ཡབ་ཡུམ་དཀར་ཞིང་འཚེར། །དཀར་སྔོ་དམར་བའི་ཞལ་གསུམ་ཕྱག་
དྲུག་པ། །གཟི་བརྗིད་འོད་ཀྱི་ཕུང་པོའི་དབུས་ན་བཞུགས། །དྲན་པའི་སྟོ བས་ཀྱི་
རྣམ་པ་ལས་གྲུབ་པའི། །ནུབ་སྒོར་གཤིན་རྗེ་ཡབ་ཡུམ་དམར་ཞིང་ཆགས་ །དམར་
སྔོ་དཀར་བའི་ཞལ་གསུམ་ཕྱག་དྲུག་པ། །སྐུ་ལས་སྐྱེས་པའི་བྱིན་ཟའི་དབུས་ན་བཞུགས།
ཏིང་འཛིན་སྟོབས་ཀྱི་རྣམ་པར་རོལ་པ་ལས། །གྲུབ་པའི་བྱང་སྒོར་གཤིན་རྗེ་ཡབ་ཡུམ་
ནི༑ ལྗང་སྔོ་དཀར་བའི་ཞལ་གསུམ་ཕྱག་དྲུག་པ། ། ཁྲོ་ཆགས་སྒེག་པའི་ཉམས་
ཀྱིས་བརྐྱང་བསྐུམ་བཞུགས། །ཚད་མེད་བྱམས་པའི་ངོ་བོ་ལས་གྲུབ་པའི། །ཤར་
ལྷོའི་ལྷ་མོ་ཀེ་ལ་ཤ་ལྟར་དཀར། །དཀར་སྔོ་དམར་བའི་ཞལ་གསུམ་ཕྱག་དྲུག་པ། །དྲང་
སྲོང་ཁྲོས་པ་ལྟ་བུའི་རྣམ་པར་བཞུགས། །ཚད་མེད་སྙིང་རྗེ་ཆེན་པོའི་རོལ་པ་ལས།།
ལྷོ་ནུབ་ཕག་མོ་ཨནྡྲ་རྙིལ་ལྟར་སྔོ་། །སྔོ་དཀར་དམར་བའི་ཞལ་གསུམ་ཕྱག་དྲུག་
པ༑ ༑རབ་འབར་འོད་ཟེར་དབུས་ན་རྣམ་པར་མཛེས། །དགའ་བ་ཚད་མེད་ངོ་བོ་ལས་
གྲུབ་པའི། །ནུབ་བྱང་ལྷ་མོ་དབྱངས་ཅན་ཤིན་ཏུ་དམར། །དམར་སྔོ་དཀར་བའི་ཞལ་
གསུམ་ཕྱག་དྲུག་པ། །པད་རག་ལྷུན་པོར་འཇིག་མེས་འཁྱུད་བཞིན་བཞུགས། །བཏང་
སྙོམས་ཚད་མེད་རང་བཞིན་ལས་གྲུབ་པའི། །བྱང་ཤར་ལྷ་མོ་གོ་རི་ལྗང་ཞིང་འཚེར།།
ལྗང་སྔོ་དཀར་བའི་ཞལ་གསུམ་ཕྱག་དྲུག་པ། དེ་དག་ཀུན་ཀྱང་རང་འདྲའི་ཡབ་ལ་
འཁྱུད། །ཕྱི་རོལ་གྲྭ་བཞིར་གཟུགས་ཀྱི་རྡོ་རྗེ་སོགས། །ཡུལ་དྲུག་རྣམ་དག་ལྷ་མོའི་
ངོ་བོ་ནི། །བདུད་རྩིས་གང་བའི་ཐོད་པ་བཞི་ལ་སོགས། །རྟེན་དང་བརྟེན་པར་བཅས་

402 ་ རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
པ་གསལ་བཏབ་ནས། །རང་གི་ཐུགས་ཀའི་ཧཱུྃ་ཡིག་ལས་བྱུང་བའི། །ལྕགས་ཀྱུ་
ལྟ་བུའི་འོད་ཟེར་ཕྱོགས་བཅུར་འཕྲོས། །འཇིག་རྟེན་སྐྱོང་བ་འཁོར་བཅས་སྤྱན་དྲངས་
ཏེ༑ །ཕྱི་ཡི་ཕྱོགས་དང་ཕྱོགས་མཚམས་རྣམས་བཀོད་ནས། །སྐད་ཅིག་བདེ་སྟོང་
དབྱེར་མེད་བཅུག་པ་ལས། །འདོད་ལྷ་ཡབ་ཡུམ་རྣམ་པར་གསལ་བཏབ་སྟེ། །རིགས་
བདག་གཤིན་རྗེ་གཤེད་ཀྱིས་རྒྱས་བཏབ་གྱུར། ། ཨེ་མ་ཁྲོ་བོ་ཆེན་པོ་ཀྱེ། །ཚུར་གཤེགས་
ཚུར་གཤེགས་བདག་ལས་ནི། །རབ་ཏུ་དང་བས་མཆོད་བཞེས་གསོལ། །བདག་
ཀྱང་བློ་དང་ལྡན་པར་མཛོད། །རང་དང་མདུན་གྱི་དམ་ཚིག་པ་རྣམས་ཀྱི། །ཐུགས་
ཀའི་ཉི་གདན་ལ་གནས་ས་བོན་ལས། །འོད་འཕྲོས་རྣམ་དག་ཆོས་སྐུའི་ཕོ་བྲང་ནས།།
རང་རང་ཡེ་ཤེས་སེམས་དཔའི་ཚོགས་རྣམས་དང༌། །དབང་གི་ལྷ་རྣམས་ལྷན་ཅིག་
སྤྱན་དྲངས་ཏེ། །ཛཧཱུྃ་བཾ་ཧོ༔ དམ་ཚིག་པ་དང་དབྱེར་མེད་བརྟན་པར་གྱུར། །རིགས་
ལྔའི་བདུད་རྩིའི་ཆུ་ཡིས་དབང་བསྐུར་བས། །ལུས་གང་དྲི་མ་མ་ལུས་རབ་བཀྲུས་
ཏེ༑ ༑ཆུ་ཡི་ལྷག་མ་སྤྱི་གཙུག་འཁྱིལ་བ་ལས། །རང་རང་རིགས་ཀྱི་བདག་པོས་
རྒྱས་བཏབ་ཅིང་། །དབང་གི་ལྷ་རྣམས་དམ་ཚིག་པ་ལ་ཐིམ། །ལྷ་རྫས་ལས་གྲུབ་ཆུ་
གཉིས་ཉེར་སྤྱོད་ལྔ་། །སྙན་བརྗིད་རོལ་མོའི་བྱེ་བྲག་སྣ་ཚོགས་དང༌། །འདོད་ཡོན་
ལྔ་སོགས་ཕྱི་ནང་གསང་བ་ཡི། །མཆོད་པའི་སྤྲིན་ཕུང་བསམ་གྱིས་མི་ཁྱབ་པ། །དགྱེས་
པ་བསྐྱེད་ཕྱིར་དང་བའི་སེམས་ཀྱིས་འབུལ། །བ་ལི་གཏོར་མ་ཡི་གེ་འབྲུ་གསུམ་གྱིས།།
སྦྱངས་རྟོགས་སྦར་བྱས་བདུད་རྩིར་བྱིན་བརླབས་ནས། །འཇིག་རྟེན་འདས་དང་མ་
འདས་མགྲོན་རྣམས་ཀྱི། །ལྗགས་ཀྱི་ཧཱུྃ་ཡིག་ལས་སྐྱེས་འོད་ཟེར་གྱི། །སྦུ་གུའི་
རྣམ་པར་དྲངས་ཏེ་གསོལ་བར་བསམ། །རང་རང་སྔགས་མཐར་བ་ལི་སྔགས་བཏགས་
ལ༑ ༑གཙོ་བོ་ཡབ་ཡུམ་འཁོར་ཚོགས་རྣམས་ལ་འབུལ། །སླར་ཡང་མཆོད་བསྟོད་
རྒྱས་བསྡུས་སྐབས་དང་བསྟུན། །འཇིག་རྟེན་ཕྱོགས་སྐྱོང་རྣམས་ཀྱི་གཏོར་མ་ནི། ། རྩ་

རྡོ་རྗེ་འཇིགས་བྱེད་ལྷ་བཅུ་གསུམ་མའི་གཏོར་མགྲོན། _ _ _ 403
སྔགས་ཚར་གཅིག་བརྗོ ད་དེ་ཕུད་ཕུལ་ནས། །སྙིང་པོ་ཉེ་སྙིང་སྔགས་དང་རང་རང་
མིང་། །སྤེལ་བའི་སྔགས་ཀྱིས་ཚར་གསུམ་ལེགས་ཕུལ་ནས། །ཕྱི་ནང་གསང་བའི་
མཆོད་པ་རྣམས་ཀྱང་ཕུལ། །དེ་ནས་གཤིན་རྗེ་ཕྱོགས་སྐྱོང་བཅས་པ་ལ། །དམ་ཆོས་
སྒྲུབ་པའི་འགལ་རྐྱེན་སེལ་བ་དང་། །མཐུན་རྐྱེན་སྒྲུབ་པའི་འཕྲིན་ལས་རྣམ་དག་བཅོལ།།
ཡིག་བརྒྱ་བརྗོད་ཅིང་འཁོར་རྣམས་བཟོད་པར་གསོལ། །འཇིག་རྟེན་འདས་པའི་གཏོར་
མགྲོན་རྣམས་ཀྱི་ནི། ། ཡེ་ཤེས་གཤེགས་ཤིང་དམ་ཚིག་རང་ལ་བསྡུས། །འཇིག་
རྟེན་པ་རྣམས་རང་གནས་གཤེགས་པ་ལས། །སྒྲུབ་པོ་སྲུང་བའི་བསམ་པས་བཞུགས་
པར་གྱུར། །འདི་ལྟར་འབད་པའི་རྣམ་དཀར་ཉལ་འགྲོའི་རྒྱུན། །ཆོས་བརྒྱད་གཅོང་
རོང་གནས་སུ་མ་ལྷུང་བར། །ཐབས་ཤེས་ཟུང་འཇུག་ཡུར་བ་ལ་བརྒྱུད་དེ། །ཀུན་
མཁྱེན་ཡེ་ཤེས་རྒྱ་མཚོར་འཇུག་པར་ཤོག །ཅེས་པ་འདི་ཡང་ཡེ་ཤེས་མཁས་མཆོག་སོགས་
དབེན་པ་ལ་གཞོལ་བའི་དབྱར་གནས་པའི་དགེ་འདུན་རྣམས་ཀྱིས་བསྐུལ་བའི་ངོར། ཆོས་སྨྲ་བའི་བཙུན་
པ་དོན་ཡོད་མཁས་གྲུབ་ཀྱིས་དབེན་གནས་ཚེ་རིང་གི་ལྗོངས་ཞོག་ལྷ་ཕྱུགས་པོའི་ལྷ་ཞོལ་དུ་སྦྱར་བའོ།། །།
༈ ན་མོ་གུ་རུ་སུ་མ་ཏི་ཀཱིརྟི་ཡེ། ཀུན་རྟོག་རླུང་གི་གཡོ་བ་མཐའ་ཡས་པ། ། མི་ཤིགས་
ཐིག་ལེར་ཐིམ་པ་ལས་བྱུང་བའི། །འོད་གསལ་བདེ་བའི་རོལ་པར་ཤར་བ་ཡི། །རྟེན་
དང་བརྟེན་པར་བཅས་ལ་ཕྱག་འཚལ་ལོ། །ཁོ་བོའི་བློ་གྲོས་ཟླ་བའི་མ་མ་ལས། །ཐེ་
ཚོམ་དྲི་མ་འཁྲུད་པའི་རྦ་རླབས་ཀྱི། །ཟེགས་མ་ཅུང་ཟད་ཙམ་ཞིག་འཐོར་བ་འདི། །ཐུགས་
ཀྱི་བུམ་བཟང་དག་ལ་གཏམས་པར་མཛོད། །སྤྱིར་ན་རང་འདྲའི་ཐ་སྙད་འདི་དག་ལ།།
རྣམ་པ་མི་འདྲ་མང་ཙམ་བྱུང་བར་མངོན། །གསང་འདུས་ལས་བཤད་ཡེ་ཤེས་སེམས་
དཔའ་ལ། །རང་འདྲ་ཞེས་པའི་ཐ་སྙད་འདོགས་པ་ནི། །གཙོ་བོ་རྡོ་རྗེ་རིགས་ལ་སོགས་
པ་ཡི། །རང་རང་རིགས་སུ་བྱེད་ལ་བཤད་པ་ཡོད། །འགའ་ཞིག་ལ་ནི་རྣམ་པ་ཇི་
བཞིན་དུ། །མཚུངས་པ་མེད་ཀྱང་ཆ་ཤས་འདྲ་ཙམ་ལ། །བཏགས་ནས་བཞག་པའི་

404 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
《ས》
དུ་མ་ཞིག་འདུག་ཅིང་། །སྐབས་འདིར་གཏི་མུག་གཤིན་རྗེ་གཤེད་ལ་སོགས། ། ཡབ་
ཡུམ་སྐུ་མདོག་ཕྱག་མཚན་ལ་སོགས་པ། །རྣམ་པ་འདྲ་ལ་གཙོ་བོར་བྱེད་དགོས་འདུག།
དེ་ཡང་ལྷོ་ནུབ་ཕག་མོ་སྔོན་མོ་དང་། །སེར་སྣ་གཤིན་རྗེ་གཤེད་ཀྱི་ཡུམ་དང་ནི། །དབྱུག་
པ་གཤེན་རྗེ་གཤེད་ཀྱི་ཡུམ་རྣམས་ནི། །དོན་གཅིག་ཉིད་དུ་བཤད་པ་ཡོད་མོད་ཀྱང་།།
དེ་དག་ཙམ་གྱིས་སྐུ་མདོག་ཕྱག་མཚན་སོགས། །ཇི་བཞིན་འདྲ་བ་བཤད་པར་འཁྲུལ་
མི་བྱ། །དེ་ལྟར་ཡིན་ན་སྐབས་འདིའི་ཡུམ་བཞི་དང་། །འདུས་པའི་སྐབས་ནས་
འབྱུང་བའི་སྤྱན་སོགས་བཞི། །ངོ་བོ་གཅིག་ཏུ་བཤད་པའང་མང་འདུག་ཅིང་། །དེ་
མཚུངས་རྡོ་རྗེ་མིག་ལ་སོགས་པ་རྣམས། ། ས་ཡི་སྙིང་པོ་སོགས་དང་དོན་གཅིག་པར།།
བསྐྱེད་རིམ་རྣམ་བཤད་སོགས་ལའང་བཤད་པ་མང་། །དེ་ལྟར་མ་ཟད་འཇིགས་མཛད་
རྡོ་རྗེའི་ཡུམ། །རོ་ལངས་མ་དང་རྡོ་རྗེ་ཕག་མོ་གཉིས། །གཅིག་ཏུ་བཤད་པ་དགྲ་
ནག་དཀའ་འགྲེལ་གྱི། །ཁུངས་ནི་དྲངས་ནས་རིམ་གསལ་ཉིད་ལས་བཤད། །དེ་ལྟ་
བས་ན་བདག་གི་འདོད་པ་ནི། །གོང་དུ་བཤད་པའི་སེར་སྣ་གཤིན་རྗེ་དང་། །དབྱུག་
པ་གཤིན་རྗེ་གཤེད་ཀྱི་ཡུམ་གཉིས་པོ། ། ལྷོ་ནུབ་ཕག་མོའི་ངོ་བོར་བཤད་པ་ནི། །སྦྱངས་
གཞི་ས་ཁམས་རྣམ་པར་དག་པ་དང་། བདེ་སྟོང་དབྱེར་མེད་ཡེ་ཤེས་ངོ་བོ་ལ། །མདོར་
བྱས་ཕྱེ་ན་སྙིང་རྗེ་ཚད་མེད་གཉིས། ། ལྷ་ཡི་རྣམ་པར་ཤར་ལ་མཚུངས་པས་ན། །དེ་
ལྟར་དོན་གཅིག་བཤད་པ་ཡིན་སྙམ་སེམས། །འོན་ཀྱང་བདག་གི་འདི་ཉིད་ཁོ་ན་ཡིན།།
གཞན་གྱི་དེ་ནི་གཏི་མུག་ཁོ་ནའོ། །ཞེས་སོགས་འདོད་ཆགས་དག་དང་ཞེ་སྡང་དང་།།
གཏི་མུག་འགྲོ་བའི་ཕྱོགས་ལྷུང་བདག་ལ་མེད། །དེ་ཕྱིར་ཚད་ལྡན་མཁས་པའི་གཞུང་
ལུགས་དང༌། །སྙན་བརྒྱུད་གདམས་ངག་དཔྱད་གསུམ་དག་པ་རྣམས། །གསལ་བར་
མཐོང་ཚེ་དེ་བཞིན་མཛད་པ་ཞུ། །དེ་ལྟར་མིན་ཚེ་ཁོ་བོས་བཤད་པ་འདིའི། །རེ་ཞིག་
རྗེས་སུ་འབྲངས་ནས་ཉམས་བླངས་ན། །གཞུང་ལུགས་ཕལ་ཆེར་དག་དང་མཐུན་

རྡོ་རྗེ་འཇིགས་བྱེད་ལྷ་བཅུ་གསུམ་མའི་གཏོར་མགྲོན། 405
- --རྨ，་ -
པར་མངོན། །ཞེས་གདམས་སོ། ༈ ། ཡང་གཅིག་གསོན་དང་ཚེ་རབས་མང་པོ་རུ།།
རིང་ནས་བསྐྲུན་པའི་རྣམ་དཀར་ལེགས་བྱས་ཀྱིས། །དལ་འབྱོར་རྟེན་ལ་དབང་བའི་
སྐབས་འདི་རུ། །དོན་གྱི་རྒྱལ་པོ་སྒྲུབ་ན་འདི་ལྟར་མཛོད། །དེ་ཡང་སྔ་དྲོ་དུས་ཀྱི་
ཐོག་མར་ནི། །སངས་རྒྱས་ཆོས་དང་དགེ་འདུན་རྗེས་དྲན་ནས། །སྐྱབས་འགྲོ་སེམས་
བསྐྱེད་དག་ལ་ནན་ཏན་གཅེས། །དེས་ནི་རང་རྒྱུད་དག་ཅིང་རྣམ་དཀར་རྣམས། །ནང་
པའི་ཆོས་སུ་འགྱུར་ཞིང་དེའི་ནང་ནས། །ཐེག་ཆེན་ལམ་བཟང་འགྲུབ་པའི་དགོས་
པ་ཡོད། །དེ་ནས་མི་རྟག་རྟག་པར་འཛིན་པ་དང་། །སྡུག་བསྔལ་བདེ་བར་འཛིན་
པའི་ཕྱིན་ལོག་གི །གཉེན་པོར་འཆི་བ་མི་རྟག་རབ་དྲན་ནས། །ཚེ་འདིའི་སྣང་ཤས་
དག་ནི་མ་ལྡོག་ན། །སྒོ་གསུམ་མི་དགེའི་ལས་ལ་འཇུག་ཉེན་ཡོད། །འཁོར་བ་སྤྱི་
དང་བྱེ་བྲག་ཉེས་དམིགས་རྣམས། །ཡང་ཡང་བསམ་ནས་སྡུག་བསྔལ་བདེ་བ་རུ། །འཛིན་
པའི་ཕྱིན་ཅི་ལོག་ནི་མ་ལྡོག་ན། །རྣམ་དཀར་ལེགས་བྱས་དག་ལ་འབད་གྱུར་ཀྱང་།།
ཡང་སྲིད་འཁོར་བ་འདི་ལས་ཐར་མི་འགྱུར། །རང་ཉམས་དཔགས་ནས་འཁོར་བར་
འཁྱམས་པ་ཡི། །འགྲོ་ལ་རྗེས་སུ་བརྩེ་བའི་བྱམས་སྙིང་རྗེས། །ལེགས་པར་དྲངས་
པའི་སེམས་མཆོག་མ་བསྐྱེད་ན། །ཅི་བྱས་ཐེག་ཆེན་ཆོས་སུ་མི་འགྱུར་བས། །འདི་
ལའང་ཁྱོད་ཀྱིས་ནན་ཏན་སྙིང་པོར་གྱིས། །ལྟ་ངན་ཀུན་གྱི་རྩ་བ་མ་རིག་པའི། །ཞེན་
ཡུལ་དྲུངས་ནས་འབྱིན་པར་བྱེད་པ་ཡི། །གནས་ལུགས་དོན་ནི་བསྒོམ་པར་མ་བྱས་
ན༑ ༑རབ་གསལ་བསྐྱེད་རྫོགས་ལམ་གྱི་རིམ་པས་ཀྱང་། །འཁོར་བ་འདི་ལས་ཐར་
བར་མི་ནུས་པས། །གོང་དུ་བཤད་པའི་ཐུན་མོང་ལམ་རྣམས་ནི། །ཉིན་རེ་བཞིན་དུ་
གོམས་པར་བྱེད་པ་དང་། །དེ་ནས་རིམ་གཉིས་ལམ་བཟང་ཉིད་ལ་ནི། །ཆུ་བོ་ལྟ་
བུར་རྒྱུན་མི་ཆད་པ་ཡི། །བརྩོན་པ་དྲག་པོས་བསམ་པར་མ་བྱས་ན། །རྫོགས་པའི་
སངས་རྒྱས་ཐོབ་པའི་མྱུར་ལམ་ནི། །གཞན་ཞིག་ཡོད་པ་མིན་ནོ་མཁས་པའི་ཕུལ།།

406 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ས》
- --- - -ཟ --- - ， •ཟ-- -- ---，--，， -，--，-- -
དེའི་ཕྱིར་ཐུན་མོང་ཐུན་མོང་མིན་པའི་ལམ། །ཉེན་རེ་བཞིན་དུ་ཆག་མེད་བྱེད་པ་ནི།།
གནད་ཀྱི་དོན་པོ་ཡིན་ནོ་གཅེས་པར་བཟུང་། ། ལུས་ངག་དགེ་སྦྱོར་གང་ལ་འབད་ན་
ཡང་། །གང་གི་ལམ་རྣམས་རྒྱུད་ལ་སྐྱེ་བ་ཡི། །འགལ་རྐྱེན་སེལ་ཞིང་མཐུན་རྐྱེན་
སྒྲུབ་པ་ཡི། །གྲོགས་སུ་གྱུར་ན་ཇི་ཙམ་མང་ཡང་བཟང་། །དེ་མིན་དང་པོའི་ལས་
ཅན་སེམས་ཅན་རྣམས། །ཆོས་གཅིག་ཉིད་ལ་ནན་ཏན་བྱས་ན་ནི། །ཡོན་ཏན་མཐའ་
ཡས་རྒྱུད་ལ་སྐྱེ་བར་གསུངས། །ཧ་ཅང་མང་ན་གང་ལའང་ནུས་མེད་པས། །རང་
གི་བློ་ནུས་དག་དང་འཚམས་པར་སྤྱད། །དེ་བས་དེང་སང་སྙིགས་མའི་དུས་འདི་རུ།།
སྒྲུབ་ལ་བརྩོན་པ་ཕལ་ཆེར་ཐམས་ཅད་ནི། །བདུད་ཀྱི་བར་ཆད་དབང་དུ་སོང་བ་མང་།།
དེ་ལས་སྐྱོབ་བྱེད་ཧེ་རུ་ཀ་དཔལ་གྱི། །རྣམ་སྤྲུལ་ཕྱག་བཞི་མགོན་པོའི་གཏོར་བསྔོས་
ཏེ༑ ༑ཆག་མེད་མཛད་པ་ཤིན་ཏུ་དགེ་བ་ཡིན། །ཞེས་པ་འདི་ནི་ཞབས་དྲུང་ཚེ་རིང་དབང་རྒྱལ་
གྱི་བཀས་བསྐུལ་བའི་ལན་དུ་གདམས་པའོ།། །། ༈ ཞི་བའི་སྤེལ་ཚིག་ནི། བདག་ཅག་དཔོན་སློབ་
རྒྱུ་སྦྱོར་སྦྱིན་བདག་སོགས། །འགྲོ་རྣམས་ས་ལམ་སྤངས་རྟོགས་ལ་སོགས་པའི། །ཐམས་
ཅད་མཁྱེན་པར་བགྲོད་པར་བྱེད་པའི་བགེགས། །བཅས་དང་རང་བཞིན་ཁ་ན་མ་ཐོ་
བའི། །སྡིག་སྒྲིབ་ཀྱིས་བསྐྱེད་ནད་གདོན་བར་གཅོད་སོགས། །ཁྱད་པར་གཟི་བརྗིད་
རྒྱས་སོགས་མི་མཐུན་ཕྱོགས། །ཐམས་ཅད་ཤིནྟཾ་ཀུ་རུ་ཡེ་སྭཱཧཱ། །རྒྱས་པའི་སྤེལ་ཚིག་ནི།
བདག་ཅག་དཔོན་སློབ་རྒྱུ་སྦྱོར་སྦྱིན་བདག་སོགས། །འགྲོ་རྣམས་ས་ལམ་སྤངས་རྟོགས་
ལ་སོགས་པའི། །ལུང་རྟོགས་ཡོན་ཏན་གོང་དུ་འཕེལ་བ་དང་། །དེ་ཡི་མཐུན་རྐྱེན་
ཚེ་བསོད་ཤེས་རབ་སོགས། ། ཡར་ངོའི་ཟླ་ལྟར་གོང་ནས་གོང་འཕེལ་ཞིང་། །ཁྱད་
པར་སྐུ་གསུང་ཐུགས་ཀྱི་རྟེན་འདི་ལ། །མཆོད་པའི་སྤྲིན་ཕུང་པུཊྚི་ཀུ་རུ་ཨོ། །རབ་
གནས་ཀྱི་སྐབས་ཞི་རྒྱས་ཀྱི་སྦྱིན་སྲེག་གི་སྤེལ་ཚིག་འདི་ཡང་རྗེ་དོན་ཡོད་མཁས་གྲུབ་ཀྱིས་སྨྲས་པའོ།། །།
དགེའོ།།

《ཧ） མགོན་པོ་ཕྱག་དྲུག་པའི་སྒྲུབ་ཐབས་དང་གཏོར་འབུལ། — — 407
༼ཧ༽
༄༅། །གསེར་སྐྱེམས། མགོན་པོ་ཕྱག་དྲུག་པའི་སྒྲུབ་ཐབས་དང་།
གཏོར་འབུལ་བཅས་བཞུགས་སོ།།
༄༅། །གསེར་སྐྱེམས་ཀྱི་རྫས་རྣམས་ཚོགས་པར་བྱས་ཏེ་སྔགས་དྲུག་ཕྱག་རྒྱ་དྲུག་གི་བྱིན་གྱིས་བརླབས་
ལ༑ འཇུག་པ་བདེ་བའི་ཕྱིར་འདི་ལྟར་བརྗོད།། ༈ རང་ཉིད་འཇིགས་མཛད་རྡོ་རྗེར་གསལ་
བ་ཡི། །ཐུགས་ཀའི་ཧཱུཾ་ལས་འོད་ཟེར་དཔག་མེད་སྤྲོས། །རྩ་བརྒྱུད་བླ་མ་ཡི་དམ་
དཀོན་མཆོག་དང་། །མགོན་པོ་ཡོན་ཏན་རིགས་དྲུག་སྙིང་རྗེའི་མགྲོན། །གནོད་
བྱེད་གདོན་བགེགས་ལན་ཆགས་ལ་སོགས་པའི། །སྲིད་དང་ཞི་བའི་ཚོགས་རྣམས་
སྤྱན་དྲངས་ལ། །མདུན་གྱི་ནམ་མཁའི་གནས་སུ་འཁོད་པར་གྱུར། །ཅེས་སྤྱན་དྲངས་ལ།
མགྲོན་རྣམས་ཀྱི་ལྗགས་རྡོ་རྗེ་རྩེ་གཅིག་པ་དམར་པོ་འོད་ཀྱི་སྦུ་གུ་ཅན་གྱིས་གསེར་སྐྱེམས་
བདུད་རྩིའི་རྣམ་པར་གསོལ་བར་ བསམས་ལ་འདི་ལྟར། ཧཱུྃ། ལྷུན་གྲུབ་སྤྲོས་བྲལ་
ཆོས་སྐུའི་གཞལ་ཡས་ནས། །སྣ་ཚོགས་གཟུགས་སྐུའི་བཀོད་པ་མཐའ་ཡས་པ། །གྲངས་
མེད་འགྲོ་བའི་དོན་དུ་རབ་ཤར་བའི་། །རྡོ་རྗེ་འཆང་སོགས་རྩ་བརྒྱུད་བླ་མ་དང་། །འཇམ་
དཔལ་དཔའ་བོ་གསང་བདེ་དུས་འཁོར་སོགས། །རྒྱུད་སྡེ་བཞི་ཡི་ལྷ་ཡི་ཚོགས་རྣམས་
ཀྱིས། །བྱིན་གྱིས་བརླབས་པའི་གསེར་སྐྱེམས་འདི་བཞེས་ལ། །ཐུན་མོང་མཆོག་
གི་དངོས་གྲུབ་སྩལ་དུ་གསོལ། །ཕྱོགས་བཅུ་དུས་གསུམ་གཤེགས་པའི་རྒྱལ་བ་དང༌།།
ལུང་རྟོགས་དམ་ཆོས་འཕགས་ཚོགས་དགེ་འདུན་བཅས། །གནས་གསུམ་དཔའ་བོ་
མཁའ་འགྲོའི་ཚོགས་རྣམས་ཀྱིས། །བྱིན་གྱིས་བརླབས་པའི་གསེར་སྐྱེམས་འདི་བཞེས་
ལ༑ ༑ཐུན་མོང་མཆོག་གི་དངོས་གྲུབ་སྩལ་དུ་གསོལ། །མ་རུངས་འདུལ་ཕྱིར་དྲག་

408 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
པོའི་སྐུར་བསྟན་པའི། །ཕྱག་དྲུག་ཕྱག་བཞི་ཕྱི་ནང་གཤིན་རྗེའི་ཚོགས། །རྒྱལ་ཆེན་
རྣམ་བཞི་དཔལ་མགོན་བདུན་ཅུ་སོགས། །དམ་ལྡན་བཀའ་སྲུང་རྒྱ་མཚོའི་ཚོགས་
རྣམས་ཀྱིས། །བྱིན་གྱིས་བརླབས་པའི་གསེར་སྐྱེམས་འདི་བཞེས་ལ། །ལས་བཞིའི་
འཕྲིན་ལས་མྱུར་དུ་འགྲུབ་པར་མཛོད། །ཕྱོགས་བདག་ཞིང་སྐྱོང་དྲེགས་པ་སྡེ་བརྒྱད་
དང༌། །ཚེ་རིང་མཆེད་ལྔ་བསྟན་མ་བཅུ་གཉིས་སོགས། །ཡུལ་ལྷ་གཞི་བདག་འཁོར
དང་བཅས་པ་ཡི། །མར་གྱུར་རིགས་དྲུག་སེམས་ཅན་ཐམས་ཅད་བཅས། །ལན་ཆགས་
སྙིང་རྗེའི་མགྲོན་རྣམས་ཐམས་ཅད་ཀྱིས། །བྱིན་གྱིས་བརླབས་པའི་གསེར་སྐྱེམས་
འདི་བཞེས་ལ། །ཕན་ཚུན་བྱམས་དང་སྙིང་རྗེའི་ངང་ཉིད་ནས། །འཁྲུལ་མེད་ཡང་
དག་ལྟ་བ་བསྒོམ་པ་ཡིས། །ཐམས་ཅད་གཟིགས་པའི་གོ་འཕང་ཐོབ་པར་ཤོག །ཅེས་
པ་འདི་ནི་འཆམས་དཔོན་དོན་གྲུབ་བཟང་པོ་བཅས་འཆམས་པ་སྤྱིས་འདི་ལྟ་བུ་ཞིག་བསྐུལ་བའི་ངོར། གུར་
སྨོན་དབེན་གནས་རི་ཁྲོད་དུ་བཙུན་པ་དོན་ཡོད་མཁས་གྲུབ་ཀྱིས་འཕྲལ་དུ་བགྱིས་པའི་ཡི་གེ་པ་ནི་ངག་དབང་དཔལ་
ལྡན་ནོ།། །།
༈ མགོན་པོ་ཕྱག་དྲུག་པའི་སྒྲུབ་ཐབས་བཞུགས་སོ།།
ཧཱུྃ་རང་གི་མདུན་དུ་འཇིགས་རུང་དུར་ཁྲོད་དབུས། །ཆོས་འབྱུང་མཐིང་ནག་རབ་ཏུ་
འབར་བའི་ནང༌། །སྣ་ཚོགས་པད་ཉི་ཚོགས་ཀྱི་བདག་པོའི་སྟེང༌། །མཐིང་ནག་
རབ་འབར་ཧཱུྃ་ཡིག་ལས་བྱུང་བའི། །ཡེ་ཤེས་མགོན་པོ་ཞལ་གཅིག་ཕྱག་དྲུག་པ། །དབུ་
སྐྲ་སྨིན་མ་སྶཾ་ར་གྱེན་དུ་འབར། ། སྤྱན་གསུམ་རབ་འབར་སྡང་མིག་ཕྱོགས་བཅུར་
གཡོ། །ཞལ་གདངས་ལྗགས་འདྲིལ་མཆེ་བ་རྣམ་པར་གཙིགས། །མི་སྡུག་བཞིན་
བསྡུས་ཁྲོ་གཉེར་རྣམ་པར་གཡོ། །སྐུ་བོངས་ཆེ་ཞིང་ཡན་ལག་ཉིང་ལག་ཟླུམ། །ཕྱག་
དྲུག་དང་པོ་གཉིས་ཀྱིས་གྲི་ཐོད་དང༌། །བར་པ་ཐོད་ཕྲེང་ཁ་ཊཱ ་རྩེ་གསུམ་བསྣམས།།
ཐ་མའི་ཕྱག་གཉིས་ཅང་ཏེའུ་བདུད་ཞགས་འཛིན། །འཇིགས་རུང་ཐོད་སྐམ་ལྔ་ཡི་

མགོན་པོ་ཕྱག་དྲུག་པའི་སྒྲུབ་ཐབས་དང་གཏོར་འབུལ།
《ཧ》 409
དབུ་རྒྱན་ཅན། །ཁྲག་འཛག་མི་མགོ་རློན་པའི་དོ་ཤལ་འཕྱང་། །རྣམ་མང་སྤྲུལ་དང་
རིན་ཆེན་རྒྱན་གྱིས་སྤྲས། །གླང་ཆེན་ཀོ་རློན་སྟག་ཤམ་ན་བཟའ་གསོལ། །དཔྲལ་
E
བར་སིན་དྷུ་ར་ཡི་གཡུང་དྲུང་དང༌། །སྤྱི་བོར་རིགས་ཀྱི་བདག་པོའི་དབུ་རྒྱན་ཅན།།
གཡས་བསྐུམ་གཡོན་བརྐྱང་མེ་དཔུང་དབུས་བཞུགས་པའི། །འཁོར་དུ་གསང་ཡུམ་
གནོད་སྦྱིན་ཆེན་པོ་བཞི། །དཔལ་མགོན་བདུན་ཅུ་དམ་ཅན་རྒྱ་མཚོའི་ཚོགས། །རྣམ་
མང་འཁོར་གྱིས་བསྐོར་བའི་གནས་གསུམ་དུ། །རྡོ་རྗེ་གསུམ་མཚན་ཧཱུཾ་ཡིག་འོད་
ཟེར་གྱིས། །འཇིགས་རུང་བསིལ་བ་ཚལ་གྱི་དུར་ཁྲོད་ནས། ། ཡེ་ཤེས་མགོན་པོ་
འཁོར་བཅས་སྤྱན་དྲངས་ཏེ། །རང་རང་དམ་ཚིག་པ་དང་དབྱེར་མེད་གྱུར། །ཛཧཾ་
བོ་ཧོ༔ དགྲ་བགེགས་ཁྲག་གི་མཆོད་ཡོན་རྦ་ཀློང་གཡོ། །དོན་སྙིང་དབང་པོའི་མོ་
ཏོག་རི་རབ་སྤུངས། །ཤ་ཆེན་དུད་པའི་སྤྲིན་ཕུང་འཆི་མེད་གང་། །ཚིལ་ཆེན་མར་
མེའི་ཕྲེང་བ་ཚར་དུ་དངར། །མཁྲིས་པའི་དྲི་མཆོག་སྟོང་གསུམ་ཆལ་ཆིལ་གཡོ། །
ཤ་རུས་ཞལ་ཟས་ལྷུན་པོར་འགྲན་པ་དང༌། །རྐང་གླིང་ཐོད་རྔ་ལ་སོགས་རོལ་མོ་འདིས།།
ཡེ་ཤེས་མགོན་པོ་འཁོར་བཅས་ཐུགས་དམ་བསྐང་། །མི་ལྤགས་བླ་རེ་རྒྱུ་མའི་ལྔ་ལྡི་
དང་། །རྐེང་རུས་ས་གཞི་གང་བ་གཅལ་དུ་བཀྲམ། །སྦྱངས་རྟོགས་སྦར་བའི་སྨན་
རག་མཆོད་པ་འདིས། ། ཡེ་ཤེས་མགོན་པོ་འཁོར་བཅས་ཐུགས་དམ་བསྐང་། །རླུང་
ལྟར་མྱུར་མགྱོགས་རྟ་ནག་ཚོགས་རྣམས་དང་། །རབ་བརྗི ད་ཤིན་ཏུ་མཛེས་པའི་གཡག་
རོག་དང་། །ལུག་ནག་བྱ་ཁྱི་ཞོལ་མོའི་ཚོགས་རྣམས་ཀྱིས། ། ཡེ་ཤེས་མགོན་པོ་
འཁོར་བཅས་ཐུགས་དམ་བསྐང་། །རྡོ་རྗེའི་ཐོག་དང་མཚུངས་པའི་ནང་རྟེན་དང༌། །དཔའ་
བོའི་དོན་སྙིང་དམར་ཆེན་གཏོར་མ་དང་། ། བླ་མགོན་དབྱེར་མེད་བླ་མེད་རྟེན་མཆོག་
འདིས། །ཡེ་ཤེས་མགོན་པོ་འཁོར་བཅས་ཐུགས་དམ་བསྐང་། །དམ་ཆོས་སྒྲུབ་
པའི་འགལ་རྐྱེན་ཞི་བ་དང་། །མཆོག་དང་ཐུན་མོང་དངོས་གྲུབ་སྩལ་དུ་གསོལ། །

4i0 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
----- 《ཧ»
སྐབས་འདིར་བསྙེན་པ་གཞུང་བཞིན་བྱེད། །གཏོར་མ་ཡང་འབུལ་ཞིང་། །བསྟོད་པ་བསྡུས་པ་བྱེད་ན། ༧ཁྱོད་
ཐུགས་བདེ་བ་ཆེན་པོའི་ཡེ་ཤེས་ནི། །ཁྱོད་སྐུ་དྲག་པོའི་གཟུགས་སུ་ལེགས་ཤར་ནས།།
ཁྱོད་གསུང་ཧཱུཾ་དང་ཕཊ་ཀྱི་སྒྲ་སྐད་ཀྱིས། ། ཕྱི་ནང་གསང་བའི་བགེགས་དཔུང་འཇོམས་
ལ་བསྟོད། །ཅེས་པ་འདི་ནི་འོད་གསལ་སྔགས་རམ་པ་ཡེ་ཤེས་ཤེས་རབ་ཀྱིས་བསྐུལ་བའི་ངོར། གུར་
སྨོན་དབེན་གནས་ཀྱི་རི་ཁྲོད་དུ་གྲུབ་དབང་དོན་ཡོད་མཁས་གྲུབ་ཀྱིས་སྦྱར་བའི་ཡི་གེའི་འདུ་བྱེད་ངག་དབང་དཔལ་
ལྡན་ནོ།། ། །
༈ མགོན་པོ་ཕྱག་དྲུག་པའི་གཏོར་འབུམ་བཞུགས་སོ།།
སྐྱབས་འགྲོ་སེམས་བསྐྱེད་སྔོན་དུ་བཏང་ནས། རང་ཉིད་ཡི་དམ་གང་རུང་གི་ང་རྒྱལ་ལ་གནས་བཞིན་པའི་ངང་
ནས། མཆོད་གཏོར་སོགས་རང་རང་གི་གཞུང་བཞིན་བྱིན་གྱིས་བརླབས། རང་བཞིན་སྤྲོས་བྲལ་ཆོས་
སྐུའི་ངང་ཉིད་ནས། །མདུན་གྱི་ས་གཞིར་ཚོགས་ཀྱི་བདག་པོའི་སྟེང་། །བླ་མགོན་
དབྱེར་མེད་ཞལ་གཅིག་ཕྱག་དྲུག་པ། །ཞལ་གདངས་ལྗགས་འདྲིལ་སྤྱན་གསུམ་སྡང་
མིག་གཡོ། །རྣོ་གདུག་མཚེ་གཙིགས་ཁྲོ་གཉེར་རབ་ཏུ་བསྡུས། །ཁམ་སེར་དབུ་
སྐྲ་སྨིན་མ་སྨྲ་ར་འབར། །དང་པོའི་ཕྱག་གཉིས་གྲི་གུག་ཐོད་ཁྲག་འཛིན། །བར་པ་
གཉིས་ན་མགོ་ཕྲེང་རྩེ་གསུམ་བསྣམས། །ཐ་མ་ཕྱག་གཉིས་ཅང་ཏེའུ་བདུད་ཞགས་
འཛིན། །འཇིགས་རུང་ཐོད་སྐམ་ལྔ་ཡིས་དབུ་བརྒྱན་ཅིང་། །ཁྲག་འཛག་རློན་པ་ལྔ་
བཅུའི་དོ་ཤལ་ཅན། །སྣ་ཚོགས་སྦྲུལ་དང་རིན་ཆེན་རྒྱན་གྱིས་མཛེས། །གླང་ཆེན་
ཀོ་རློན་སྟག་ལྤགས་ཤམ་ཐབས་ཅན། །མེ་དཔུང་དབུས་ན་བརྐྱང་བསྐུམ་གྱིས་བཞུགས་
པའི། །འཁོར་དུ་འདོད་ཁམས་ལྷ་མོ་གནོད་སྦྱིན་བཞི། །དམ་ཅན་རྒྱ་མཚོའི་དམག་
ཚོགས་དང་བཅས་པའི། །གནས་གསུམ་རྡོ་རྗེ་གསུམ་མཚན་ཧཱུཾ་ཡིག་གི །འོད་འཕྲོས་
བསིལ་བའི་ཚལ་གྱི་དུར་ཁྲོད་སོགས། །གར་བཞུགས་རྡོ་རྗེའི་ཕོ་བྲང་སོ་སོ་ནས། །སྐད་
ཅིག་སྤྱན་དྲངས་དམ་ཚིག་པ་ལ་ཐིམ། །དགྲ་བགེགས་སྙིང་ཁྲག་ལས་གྲུབ་མཆོད་ཡོན་

《ཧ》 མགོན་པོ་ཕྱག་དྲུག་པའི་སྒྲུབ་ཐབས་དང་གཏོར་འབུལ། 411
དང༌། །དོན་སྙིང་དབང་པོ་ལྔ་ཡི་མེ་ཏོག་སྤོས། །ཤ་ཆེན་དུད་སྤྲིན་བདུག་སྤོས་ལྷ་
ལམ་གང་། །ཚིལ་ཆེན་མར་མེ་གསལ་བའི་ཚར་དུ་དངར། །ཤ་རུས་ལས་གྲུབ་ཞལ་
ཟས་ལྷུན་པོར་སྤུངས། །རྐང་གླིང་ཐོད་རྔ་ལ་སོགས་རོལ་མོའི་ཚོགས། །གཟུགས་
སྒྲ་དྲི་རོ་ལ་སོགས་འདོད་ཡོན་ལྔ་། །བཀྲ་ཤིས་རྟགས་རྫས་རིན་ཆེན་སྣ་བདུན་སོགས།།
དངོས་བཤམས་ཡིད་སྤྲུལ་མཆོད་པའི་ཚོགས་རྣམས་ནི། །མགོན་པོ་འཁོར་དང་བཅས་
པ་མཉེས་ཕྱིར་འབུལ། །མྱུར་མཛད་སྤྱན་རས་གཟིགས་དབང་ཐུགས་རྗེའི་གཏེར། །
དམིགས་མེད་ཐུགས་རྗེའི་ངང་ལས་མ་གཡོས་ཀྱང་། ། སྲིད་གསུམ་གདུག་པ་མ་ལུས་
འདུལ་བའི་ཕྱིར། །རབ་ཁྲོས་ནག་པོ་ཆེན་པོར་བསྟོད་པར་བགྱི། །བཟླས་པ་བྱེད་ན་མཚམས་
འདིར་བྱེད། །དེ་ནས་གཏོར་མ་འབུལ་བའི་ཚུལ་ནི། །གཏོར་མ་རྣམས་རང་རང་གི་གཞུང་བཞིན་བྱིན་གྱིས་
བརླབས་པའམ། བསྡུ་ན་ཡིག་འབྲུ་གསུམ་གྱིས་བརླབས་ཏེ་ མགོན་པོ་འཁོར་དང་བཅས་པའི་ལྗགས་རྡོ་རྗེ་
དམར་པོ་རྩེ་གཅིག་པའི་རྣམ་པར་ཅན་དུ་གྱུར་པའི་འོད་ཟེར་གྱི་སྤུ་གུས་གཏོར་མའི་བཅུད་ཐམས་ཅད་དྲངས་ཏེ་
གསོལ་པར་བསམ་ལ། ཨོཾ་བཛྲ་མཧཱ་ཀཱ་ལའི་སྔགས་ཀྱི་མཇུག་ཏུ་ས་པ་རི་ཝཱ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་སོགས་
ཀྱིས་གཏོར་མ་ཕུལ། སླར་ཡང་མཆོད་པ་རྒྱས་བསྡུས་ཅི་རིགས་བྱ། གཤེགས་སུ་གསོལ། བསྔོ་སྨོན་ཤིས་
བརྗོད་སྤྱི་འགྲོ་ལྟར་བྱའོ། ། དགེའོ།། །། བཀྲིས།

བI2 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
༼ཨ༽
༄༅། །གནོད་སྦྱིན་ཆེན་པོ་ཀྵི ་ཏཱ་པཱ་ལ་སྒེ ར་གྱི ་གསོལ་མཆོད་
ལས་བཞིའི་འཕྲིན་ལས་མྱུར་འགྲུབ་ཞེས་
བྱ་བ་བཞུགས་སོ།།
༄༅། །ན་མོ་གུ་རུ་མཧཱ་ཀཱ་ལ་ཡེ། རང་གི་མདུན་དུ་རབ་འཇིགས་ཆོས་འབྱུང་
ནང་། །ཁྲག་ཞག་རྒྱ་མཚོ་ཆལ་ཆིལ་གཡོ་བའི་སྟེང་། ། སྣ་ཚོགས་པད་ཉི་དགྲ་བགེགས་
བསྣོལ་བའི་གདན། །སྟོང་གསུམ་སྐད་ཅིག་བགྲོད་པའི་དོམ་ནག་སྟེང་། །གནོད་
སྦྱིན་ཆེན་པོ་ཀྵེ་ཏྲ་པཱ་ལ་ནི། །མིག་སྨན་ལྟར་ནག་ཞལ་གཅིག་ཕྱག་གཉིས་ཀྱི། །གཡས་
པ་གྲི་གུག་དམ་ཉམས་དགྲ་ལ་གདེངས། །གཡོན་པ་ཐོད་པ་སྙིང་ཁྲག་ཞལ་དུ་གསོལ།།
ཞལ་གདངས་ལྗགས་འདྲིལ་རྣོ་གདུག་མཆེ་བ་གཙིགས། །སྤྱན་གསུམ་རབ་འབར་
སྡང་མིག་ཕྱོགས་བཅུར་བལྟ། །དབུ་སྐྲ་ཁམ་སེར་སྨིན་མ་སྨྲ་ར་དང༌། །བ་སྤུ་རྣམས་
ནི་དུས་མཐའི་མེ་ལྟར་འབར། །གསུས་ཁྱིམ་ཆེ་ཞིང་ཡན་ལག་ཉིང་ལག་སྦོམ། །འཇིགས་
རུང་ཐོད་སྐམ་ལྔ་ཡིས་དབུ་བརྒྱན་ཅིང་། །ཁྲག་འཛག་མི་མགོ་ལྔ་བཅུའི་དོ་ཤལ་སོགས།།
རྣམ་མང་རུས་པའི་རྒྱན་དང་སྦྲུལ་རྒྱན་ཅན། །ཞབས་གཉིས་དོམ་ནག་སྟེང་ན་དོར་
སྟབས་བཞུགས། །འཁོར་དུ་རང་འདྲ་བྱེ་བ་འབུམ་ཐེར་དང་། །སྣང་སྲིད་དྲེགས་
པའི་ཚོགས་ཀྱིས་ཡོངས་བསྐོར་བའི། ། གནས་གསུམ་ཡི་གེ་གསུམ་མཚན་ཧཱུཾ་ཡིག་
ལས། །འོད་འཕྲོས་སྤྲོས་བྲལ་ཆོས་སྐུའི་གཞལ་ཡས་སོགས། །གར་བཞུགས་རྡོ་
རྗེའི་ཕོ་བྲང་དམ་པ་ནས། །རྣལ་འབྱོར་གདུང་བའི་དབྱངས་ཀྱིས་སྤྱན་འདྲེན་ན། །དགྱེས་
པའི་རྣམ་འགྱུར་དུ་མ་དང་བཅས་ནས། །བུ་ཡུག་འཚུབ་པ་ལྟ་བུར་རབ་གཤེགས་ཏེ།།

《ཨ》 བམ་ལས་གནོད་སྦྱིན་ཆེན་པོ་ཀྵི་ཏྲ་པཱ་ལའི་གསོལ་མཆོད། _ 413
གནད་བ་ - - ---་ས་ས - -་ -- -
སོ་སོའི་དམ་ཚིག་པ་དང་དབྱེར་མེད་གྱུར། །རང་བཞིན་རྣམ་དག་དབྱིངས་ལས་མ་
གཡོས་ཀྱང༌། །སྲིད་གསུམ་གདུག་པ་འདུལ་བའི་སྲིན་པོའི་གཟུགས། །གཏུམ་
དྲག་རྔམས་པའི་གནོད་སྦྱིན་འཁོར་བཅས་ལ། །རྣལ་འབྱོར་བདག་གིས་གུས་པའི་ཡིད་
ཀྱིས་འདུད། །མཆོད་རྫས་སོགས་གཞུང་བཞིན་བྱིན་གྱིས་བརླབས། ཆུ་གཉིས་ཉེར་སྤྱོད་འདོད་ཡོན་
ནང་གི་མཆོད་པ་རྣམས་འབུལ་བ་ལ། ཐོག་མར་ཕྱིའི་མཆོད་པ་ནི། རྣམ་དག་ཡིད་ཀྱི་རོལ་པ་ལས་
བྱུང་ཞིང་། །ཟག་མེད་བདེ་བས་ཡིད་རབ་ཚིམ་བྱེད་པའི། །དགྲ་བགེགས་སྙིང་ཁྲག་
རྣམ་པའི་མཆོད་ཡོན་འདི། །གནོད་སྦྱིན་ཆེན་པོ་འཁོར་དང་བཅས་ལ་འབུལ། ། ཨོཾ་
ཀྵེ་ཏྲ་པཱ་ལ་ས་པ་རི་ཝཱ་ར་ཨགྷཾ་པྲ་ཏཱི་ཙྪ་ཡེ་སྭཱཧཱ། རྣམ་དག་ཡིད་ཀྱི་རོལ་པ་ལས་བྱུང་
ཞིང་། །ཟག་མེད་བདེ་བས་ཡིད་རབ་ཚིམ་བྱེད་པའི། །དགྲ་བགེགས་སྙིང་ཁྲག་རྣམ་
པའི་ཞབས་བསིལ་འདི། །གནོད་སྦྱིན་ཆེན་པོ་འཁོར་དང་བཅས་ལ་འབུལ། ། ཨོཾ་
ཀྵེ་ཏྲ་པཱ་ལ་ས་པ་རི་ཝཱ་ར་པཱ་ཏྱཾ་པྲ་ཏི་ཙྪ་ཡེ་སྭཱཧཱ། མེ་ཏོག་ནི། རྣམ་དག་ཡིད་ཀྱི་རོལ་
པ་ལས་བྱུང་ཞིང་། ། ཡིད་ལ་ཟག་པ་མེད་པའི་དཔལ་སྟེར་བའི། །དགྲ་བགེགས་
དབང་པོའི་མེ་ཏོག་རབ་བཀྲ་བ། །གནོད་སྦྱིན་ཆེན་པོ་འཁོར་དང་བཅས་ལ་འབུལ།།
ཨོཾ་ཀྵེ་ཏྲ་པཱ་ལ་ས་པ་རི་ཝཱ་ར་པུཉྫཔྲ་ཏི 'ཙཱ་ཡེ་སྭཱཧཱ། བདུག་སྤོས་ལ། རྣམ་དག་ཡིད་
ཀྱི་རོལ་པ་ལས་བྱུང་ཞིང་། ། ཡིད་ལ་ཟག་པ་མེད་པའི་དཔལ་སྟེར་བའི། ། ཤ་ཆེན་
རུས་སོལ་བསྲེག་པའི་དུད་སྤྲིན་འདི། ། གནོད་སྦྱིན་ཆེན་པོ་འཁོར་དང་བཅས་ལ་འབུལ།།
ཨོཾ་ཀྵེ་ཏྲ་པཱ་ལ་ས་པ་རི་ཝཱ་ར་དྷཱུ་པེ་པྲ་ཏི་ཙྪ་ཡེ་སྭཱཧཱ། མར་མེ་ལ། རྣམ་དག་ཡིད་
ཀྱི་རོལ་པ་ལས་བྱུང་ཞིང་། །ཡིད་ལ་ཟག་པ་མེད་པའི་དཔལ་སྟེར་བའི། །ཚིལ་
ཆེན་ཞུན་མར་རབ་ཏུ་འབར་བ་འདི། །གནོད་སྦྱིན་ཆེན་པོ་འཁོར་དང་བཅས་ལ་འབུལ།།
ཨོཾ་ཀྵེ་ཏྲ་པཱ་ལ་ས་པ་རི་ཝཱ་ར་ཨཱ་ལོ་ཀེ་པྲ་ཏི་ཙྪ་ཡེ་སྭཱཧཱ། དྲི་ཆབ་ལ། རྣམ་དག་ཡིད་
ཀྱི་རོལ་པ་ལས་བྱུང་ཞིང་། །ཡིད་ལ་ཟག་པ་མེད་པའི་དཔལ་སྟེར་བའི། །དགྲ་བགེགས་

414 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཨ》
སྙིང་ཁྲག་སྦགས་པའི་དྲི་ཆབ་འདི། །གནོད་སྦྱིན་ཆེན་པོ་འཁོར་དང་བཅས་ལ་འབུལ།།
ཨོ་ཀྵེ་ཏྲ་པཱ་ལ་ས་པ་རི་ཝཱ་ར་གནྡྷེ་པྲ་ཏི་ཙྪ་ཡེ་སྭཱ ། ཞལ་ཟས་ལ། རྣམ་དག་ཡིད་ཀྱི་
རོལ་པ་ལས་བྱུང་ཞིང་། །ཡིད་ལ་ཟག་པ་མེད་པའི་དཔལ་སྟེར་བའི། །ཞིང་བཅུའི་
དགྲ་བགེགས་བསྒྲལ་བའི་ཤ་རུས་འདི། །གནོད་སྦྱིན་ཆེན་པོ་འཁོར་དང་བཅས་ལ་འབུལ།།
ཨོ་ཀྵེ་ཏྲ་པཱ་ལ་ས་པ་རི་ཝཱ་ར་ནི་ཝིདྱ་པྲ་ཏིཙྪ་ཡེ་སྭཱཧཱ། རོལ་མོ་ལ། རྣམ་དག་ཡིད་
ཀྱི་རོལ་པ་ལས་བྱུང་ཞིང་། །ཡིད་ལ་ཟག་པ་མེད་པའི་དཔལ་སྟེར་བའི། །མི་རྐང་
གླིང་བུ་ཐོད་རྔ་ལ་སོགས་པ། །གནོད་སྦྱིན་ཆེན་པོ་འཁོར་དང་བཅས་ལ་འབུལ། །ཨོཾ་
ཀྵེ་ཏྲ་པཱ་ལ་ས་པ་རི་ཝཱ་ར་ཤབྟ་པྲ་ཏི་ཙྪ་ཡེ་སྭཱཧཱ། འདོད་ཡོན་ལྔ་འབུལ་ཚུལ་ནི། སྟོང་གསུམ་
འདིའམ་འཇིག་རྟེན་གཞན་དག་ཏུ། ། ཡིད་འོང་གཟུགས་མཆོག་ཇི་སྙེད་ཡོད་པ་རྣམས།།
གཟུགས་ཀྱི་རྡོ་རྗེའི་རྣམ་པར་ཡོངས་ཤར་ནས། །གནོད་སྦྱིན་ཆེན་པོ་འཁོར་དང་བཅས་
ལ་འབུལ། ། ༀ་ཀྵེ་ཏྲ་པཱ་ལ་ས་པ་རི་ཝཱ་ར་རཱུ་པ་པྲ་ཏི་ཙྪ་ཡེ་སྭཱཧཱ། སྟོང་གསུམ་
འདིའམ་འཇིག་རྟེན་གཞན་དག་ཏུ། །ཡིད་འོང་སྒྲ་སྙན་ཇི་སྙེད་ཡོད་པ་རྣམས། །སྒྲ་
ཡི་རྡོ་རྗེའི་རྣམ་པར་ཡོངས་ཤར་ནས། །གནོད་སྦྱིན་ཆེན་པོ་འཁོར་དང་བཅས་ལ་འབུལ།།
ༀ་ཀྵེ་ཏྲ་པཱ་ལ་ས་པ་རི་ཝཱ་ར་ཤབྟ་པྲ་ཏི་ཙྪ་ཡེ་སྭཱཧཱ། སྟོང་གསུམ་འདིའམ་འཇིག་རྟེན་
གཞན་དག་ཏུ། །ཡིད་འོང་དྲི་བཟང་ཇི་སྙེད་ཡོད་པ་རྣམས། །དྲི་ཡི་རྡོ་རྗེའི་རྣམ་
པར་ཡོངས་ཤར་ནས། །གནོད་སྦྱིན་ཆེན་པོ་འཁོར་དང་བཅས་ལ་འབུལ། །ༀ་ཀྵེ་
ཏྲ་པཱ་ལ་ས་པ་རི་ཝཱ་ར་གནྡྷེ་པྲ་ཏི་ཙྪ་ཡེ་སྭཱཧཱ། སྟོང་གསུམ་འདིའམ་འཇིག་རྟེན་གཞན་
དག་ཏུ། ། ཡིད་འོང་རོ་མཆོག་ཇི་སྙེད་ཡོད་པ་རྣམས། །རོ་ཡི་རྡོ་རྗེའི་རྣམ་པར་ཡོངས་
ཤར་ནས། །གནོད་སྦྱིན་ཆེན་པོ་འཁོར་དང་བཅས་ལ་འབུལ། ། ༀ་ཀྵེ་ཏྲ་པཱ་ལ་ས་པ་
རི་ཝཱ་རཱ་ས་པྲ་ཏི་ཙྪ་ཡེ་སྭཱཧཱ། སྟོང་གསུམ་འདིའམ་འཇིག་རྟེན་གཞན་དག་ཏུ། །འཇམ་
མཉེན་རེག་བྱ་ཇི་སྙེད་ཡོད་པ་ཀུན། །རེག་བྱ་རྡོ་རྗེའི་རྣམ་པར་ཡོངས་ཤར་ནས། །གནོད་

གནོད་སྦྱིན་ཆེན་པོ་ཀྵི་ཏྲ་པཱ་ལའི་གསོལ་མཆོད།
 415
-----ཟ- -, ---- - ་. . - -，---- --， - །-， .，.
སྦྱིན་ཆེན་པོ་འཁོར་དང་བཅས་ལ་འབུལ། ། ཨོཾ་ཀྵེ་ཏྲ་པཱ་ལ་ས་པ་རི་ཝཱ་ར་སྤན་པྲཏི ་
ཙྪ་ཡེ་སྭཱཧཱ། ནང་མཆོད་འབུལ་བ་ནི། རྒྱས་པར་བྱེད་ན་མགོན་པོའི་བླ་རྒྱུད་ལྟར་རམ། དེ་མིན། ཟག་
མེད་ཡེ་ཤེས་བདུད་རྩིའི་མཆོད་པ་འདི། །རྡོ་རྗེ་འཆང་ནས་བཀའ་དྲིན་གསུམ་ལྡན་
བར། །དངོས་བརྒྱུད་བླ་མ་རྣམས་ལ་འབུལ་ལགས་པས། །བདག་ལ་བརྩེ་བའི་སྒོ་
ནས་བཞེས་སུ་གསོལ། ། ཨོཾ་ཨཱཧཾ། ཟག་མེད་ཡེ་ཤེས་བདུད་རྩིའི་མཆོད་པ་འདི །
འཇིགས་མཛད་རྡོ་རྗེ་ལྷ་ཚོགས་ལ་སོགས་པའི། ། རྒྱུད་སྡེ་ཆེན་པོ་བཞི་དང་ཡོངས་
འབྲེལ་བའི། །དངོས་གྲུབ་འབྱུང་གནས་རྣམས་ལ་འབུལ་ལགས་པས། །བདག་ལ་
བརྩེ་བའི་སྒོ་ནས་བཞེས་སུ་གསོལ། ། ཨོཾ་ཨཱཧཱུྃ ། ཟག་མེད་ཡེ་ཤེས་བདུད་རྩིའི་
མཆོད་པ་འདི། །སྔོན་ཚེ་རྡོ་རྗེ་འཆང་གི་བཀའ་སྒྲུབ་པའི། །བསྟན་སྲུང་དམ་ཅན་
རྒྱ་མཚོའི་ཚོགས་སྤྱི་དང༌། །ཁྱད་པར་ཞིང་སྐྱོང་ནག་པོ་ཁྱོད་ལ་འབུལ། །རྣལ་འབྱོར་
འཕྲིན་ལས་ཚུལ་བཞིན་སྒྲུབ་པར་མཛོད། །ཨོཾ་ཨཱཧཾ། མཚམས་འདིར་ཡིག་རྒྱ་བཟླ་བ་ནི།
ཨོཾ་རྡོ་རྗེ་སེམས་དཔའ་དམ་ཚིག་རྗེས་སུ་སྐྱོངས། །རྡོ་རྗེ་སེམས་དཔས་བདག་ལ་ཉེར་
གནས་མཛོད། །བདག་ལ་བརྟན་ཅིང་བརྟན་པའི་དངོས་གྲུབ་མཛོད། །བདག་ལ་ཤིན་
ཏུ་དགྱེས་པའི་དངོས་པོར་མཛོད། །བདག་ལ་ཤིན་ཏུ་ཆགས་པའི་དངོས་པོར་མཛོད།།
བདག་ལ་དངོས་གྲུབ་ཐམས་ཅད་སྩལ་དུ་གསོལ། །ལས་རྣམས་ཀུན་ཏུ་གཡོ་བ་བདག་
གི་སེམས། །གཉིས་མེད་ཡེ་ཤེས་ཆེན་པོ་མཛད་དུ་གསོལ། །ཡེ་ཤེས་ལྔ་བདག་བཅོམ་
ལྡན་རྡོ་རྗེ་སེམས། །སེམས་དཔའ་ཆེན་པོས་བདག་སྒྲོལ་རྡོ་རྗེར་མཛོད། །རྡོ་རྗེ་སེམས་
དཔའ་ཉིད་དང་མཚུངས་པར་མཛོད། །ཅེས་པའམ། ཡང་ན་དཀྱུས་བཞིན་ཉི་ཤུ་རྩ་གཅིག་སོགས་
བཟླ། བཤགས་པ་བྱ་བ་ནི། ༈ རྡོ་རྗེ་འཆང་སོགས་རྩ་བརྒྱུད་བླ་མ་དང་། །དངོས་གྲུབ་
གཏེར་གྱུར་ཡི་དམ་ལྷ་ཡི་ཚོགས། །དམ་ལྡན་སྲུང་མའི་ཚོགས་དང་བཅས་པ་རྣམས།།
མ་གཡེང་བརྩེ་བས་བདག་ལ་དགོངས་སུ་གསོལ། །བདག་ནི་སྔོན་ཆད་མ་རིག་ལ་

416 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
སོགས་པ། །ཉོན་མོངས་དབང་གིས་སྒོ་གསུམ་མི་དགེའི་ལས། །བགྱིས་དང་བགྱིས་
སྩལ་ཡི་རང་ཅི་བགྱིས་པ། །གནོང་ཞིང་འགྱོད་པའི་སེམས་ཀྱིས་བཤགས་པར་བགྱི།།
ཁྱད་པར་རྡོ་རྗེ་ཐེག་པའི་སྒོར་ཞུགས་ནས། །རྩ་བ་ཡན་ལག་དམ་ཚིག་སྤྱི་དང་ནི། །ཁྱད་
པར་རྡོ་རྗེ་སློབ་དཔོན་སྤྱོད་པ་སོགས། །རྩ་བའི་ལྟུང་བ་བགྱིས་རྣམས་མཐོལ་ལོ་བཤགས།།
ཡི་དམ་ལྷ་ཡི་བཟླས་བསྒོམ་ལ་སོགས་པ། །ཆོ་ག་བཞིན་དུ་ཚུལ་བཞིན་མ་བགྱིས་
ཤིང་། །སྐུ་གསུང་ཐུགས་དང་འགལ་བ་ཅི་བགྱིས་པ། །ཐུགས་རྗེ་ཆེ་ལྡན་རྣམས་ཀྱི་
སྤྱན་སྔར་བཤགས། །ཁྱད་པར་བསྟན་སྲུང་འཁོར་དང་བཅས་རྣམས་ཀྱིས། །བུ་སྡུག་
བཞིན་དུ་གཡེང་མེད་བསྐྱངས་པ་ལ། །གཏང་རག་མཆོད་གཏོར་དུས་སུ་མ་བགྱིས་
ཤིང་། །ཁེངས་པའི་སེམས་ཀྱིས་བརྙས་སྨོད་མཐོལ་ལོ་བཤགས། །མདོར་ན་བཤགས་
བྱ་བཤགས་ཡུལ་ལ་སོགས་པ། །སྤྲོས་བྲལ་ཆོས་ཀྱི་དབྱིངས་སུ་རྣམ་དག་ཀྱང༌། །རྨི་
ལམ་སྒྱུ་འདྲར་ནོངས་པའི་ཚོགས་བགྱིས་པ། །བླ་མ་ཡི་དམ་སྲུང་མར་བཅས་ལ་བཤགས།།
ཐུགས་དམ་བསྐང་བ་ནི། ༈ ཧཾ། རང་བཞིན་རྣམ་དག་ཆོས་དབྱིངས་རོལ་པ་ལས། །ལེགས་
པར་ཤར་བའི་དམ་རྫས་སྤྱན་གཟིགས་རྣམས། །སྔགས་དང་ཏིང་འཛིན་ཕྱག་རྒྱས་བྱིན་
བརླབས་ནས། །གནོད་སྦྱིན་འཁོར་དང་བཅས་ལ་འབུལ་བ་ནི། །དགྲ་བགེགས་བསྒྲལ་
བའི་སྙིང་ཁྲག་མཆོད་ཡོན་དང༌། །དོན་སྙིང་དབང་པོའི་མེ་ཏོག་རི་ལྟར་སྤུངས། །གུ་
གུལ་ཤ་ཆེན་སྦྱར་བའི་བདུག་སྤོས་འདིས། །ཞིང་སྐྱོང་ནག་པོ་ཆེན་པོའི་ཐུགས་དམ་
བསྐངས། །འཁོར་ཚོགས་གནོད་སྦྱིན་འབུམ་གྱི་ཐུགས་དམ་བསྐངས། །དམ་ཅན་
རྒྱ་མཚོའི་ཚོགས་ཀྱི་ཐུགས་དམ་བསྐངས། །ཐུགས་དམ་བསྐང་བས་ཉམ་ཆགས་དག་
གྱུར་ནས། །རྣལ་འབྱོར་འཕྲིན་ལས་ཚུལ་བཞིན་སྒྲུབ་པར་མཛོད། །འཇིགས་རུང་
བསྒྲལ་བའི་ཚིལ་ཆེན་སྒྲོན་མེ་དང༌། །གསར་རྙིང་ཁྲག་སྦྱར་ག་པུར་དྲི་མཆོག་ལྡན།།
ཤ་རུས་ཞལ་ཟས་རི་ལྟར་སྤུངས་པ་དང་། །རྐང་གླིང་ལ་སོགས་རོ ལ་མོའི་ཚོགས་

གནོད་སྦྱིན་ཆེན་པོ་ཀྵི་ཏྲ་པཱ་ལའི་གསོལ་མཆོད། 417
རྣམས་ཀྱིས། །ཞིང་སྐྱོང་ནག་པོ་ x །འཁོར་ཚོགས་གནོད་སྦྱིན་ x །དམ་ཅན་རྒྱ་
མཚོ་ x །ཐུགས་དམ་ x །རྣལ་འབྱོར་འཕྲིན་ལས་ x །རྫུ་འཕྲུལ་ཤུགས་ལྡན་རྟ་
ནག་མདོངས་ལྡན་དང༌། །འཇིགས་པའི་ངར་སྒྲ་སྒྲོགས་པའི་གཡག་རོག་ཞོལ། །དགྲ་
བགེགས་སྲོག་ལ་རྔམས་པའི་ཁྱི་ནག་དང༌། །རབ་བརྗིད་མཆེ་སྡེར་རྣོ་བའི་དོམ་ནག་
འདིས། །ཞིང་སྐྱོང་ x །འཁོར་ཚོགས་ x །དམ་ཅན་རྒྱ་མཚོ་ x །ཐུགས་དམ་ x །
རྣལ་འབྱོར་ x །དབང་པོ་ཀུན་ཚང་ཡིད་འོང་རྭ་ཡིས་བརྒྱན། །འཇམ་ལེགས་སྤུ་
ཡི་གོས་གྱོན་ལུག་ནག་ཚོགས། །མཁའ་ལ་རྫུ་འཕྲུལ་ཤུགས་ཀྱིས་ཐོགས་མེད་འགྲོ།
མཆུ་སྡེར་རབ་རྣོ་བྱ་ནག་ཚོགས་རྣམས་ཀྱིས། །ཞིང་སྐྱོང་ x །འཁོར་ཚོགས་ x །
དམ་ཅན་ x །ཐུགས་དམ་ x །རྣལ་འབྱོར་ x །དགྲ་བགེགས་སྙིང་རྩ་གཅོད་པའི་
གྲི་གུག་དང་། །གདུག་པའི་སྙིང་ཁྲག་རོལ་བའི་ཐོད་ཁྲག་བཅས། །ཐོད་སྐམ་ཐོད་
རློ ན་དོ་ཤལ་ལ་སོགས་པ། །བསྟན་དགྲ་འཇོམས་པའི་ཆ་རྐྱེན་དམ་པ་འདིས། །ཞིང་
སྐྱོང་ x །འཁོར་ཚོགས་ x །དམ་ཅན་ x །ཐུགས་དམ་ x །རྣལ་འབྱོར་ x །
སྦྱངས་རྟོགས་སྦར་བའི་བདུད་རྩིའི་རྒྱ་མཚོ་དང༌། །རི་ལྟར་སྤུངས་པའི་དམར་ཆེན་
གཏོར་ཚོགས་དང་། །ཤིན་ཏུ་སྲ་བའི་རྡོ་རྗེའི་གོ་མཚོན་སོགས། །གནམ་ལྕགས་
ཐོག་དང་མཚུངས་པའི་ནང་རྟེན་འདིས། །ཞིང་སྐྱོང་ x །འཁོར་ཚོགས་ x །དམ་
ཅན་ x །ཐུགས་དམ་ x །རྣལ་འབྱོར་ x ། རྩ་གསུམ་མ་ཉམས་དཔའ་བོའི་དོན་
སྙིང་དང་། །ཚུལ་བཞིན་བསྐྱེད་པའི་འདྲ་འབག་མདོས་སོགས་དང་། །གང་སྣང་
བདེ་བ་ཆེན་པོར་ཡོངས་ཤར་བའི། །བླ་ན་མེད་པའི་རྟེན་མཆོག་དམ་པ་འདིས། །ཞིང་
སྐྱོང་ནག་པོ་x །འཁོར་ཚོགས་ x །དམ་ཅན་ x །ཐུགས་དམ་ x །རྣལ་འབྱོར་
x །གཞན་ཡང་གླིང་བཞི་རི་རབ་ཉི་ཟླ་དང་། །རིན་ཆེན་བདུན་དང་ཉེ་བའི་རིན་
ཆེན་བདུན། །བཀྲ་ཤིས་རྟགས་རྫས་འདོད་ཡོན་སྣ་ལྔ་སོགས། ། ལྷ་མིའི་ལོངས་སྤྱོད་

བi8 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
《ཨ》
མ་ཚང་མེད་པ་འདིས། །ཞིང་སྐྱོང་ནག་པོ་ x །འཁོར་ཚོགས་x །དམ་ཅན་ x །
ཐུགས་དམ་ x །རྣལ་འབྱོར་ x །ཞིང་སྐྱོང་ནག་པོ་ཆེན་པོ་འཁོར་བཅས་ཀྱིས། །སྔོན་
ཚེ་ཁས་བླངས་དམ་བཅས་དྲན་གྱིས་ལ། །ཐུབ་བསྟན་སྤྱི་དང་འཇམ་མགོན་ཙོང་ཁ་
པའི། །མདོ་སྔགས་བསྟན་པ་ཕྱོགས་བརྒྱར་འཕེལ་བར་མཛོད། །མཚམས་འདིར་བཟླས་
པ་བྱ་བ་ནི། གནོད་སྦྱིན་ཆེན་པོའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་གྲི་གུག་
ཧཱུྃ་ཡིག་གིས་མཚན་པའི་མཐར་བཟླས་བྱའི་སྔགས་ཕྲེང་གིས་བསྐོར་བར་བསམ་
ལོ༑ ཨོཀྵེ་ཏྲ་པཱ་ལ་བིགྷན་ཧཱུྃ་ཕཊ། ཅེས་པའི་སྔགས་བཟླས་པས་ཐུགས་ཀའི་ཧཱུཾ་ཡིག་སྔགས་ཕྲེང་
དང་བཅས་པ་ལས་འོད་འཕྲོས། འཁོར་རྣམས་ཀྱི་ཡང་རྒྱུད་བསྐུལ་བས་གཙོ་འཁོར་ཐམས་ཅད་ཀྱིས་ཞི་རྒྱས་
དབང་དྲག་གི་ལས་ཐོགས་མེད་དུ་བསྒྲུབ་པར་བསམ། གཏོར་མ་བསངས་སྦྱངས་བསྐྱེད་པ་སོགས་ནང་མཆོད་
ཀྱི་སྐབས་བཞིན་བྱས་ལ། ངོ་བོ་ཡེ་ཤེས་ཡིན་པ་ལ་རྣམ་པ་དགྲ་བགེགས་བསྒྲལ་བའི་ཤ་ཁྲག་གི་རྣམ་པར་མོས་
ལ༑ ལྗགས་རྡོ་རྗེ་རྩེ་གཅིག་པའི་རྣམ་པ་ཅན་གྱིས་གཏོར་མའི་བཅུད་དྲངས་ཏེ་གསོལ་
བར་བསམ་ལ། ཀྵེ་ཏྲ་པཱ་ལ་ས་པཱ་རི་ཝ་ར་ཨི་དཾ་བ་ལིཾ་ཏ་ཁ་ཁ་ཁཱ་ཧི་ཁཱ་ཧི། ཞེས་སོགས་
བདུན་ནམ་གསུམ་སོགས་ཀྱིས་ཕུལ་ལ། གཙོ་འཁོར་ཐམས་ཅད་གཏོར་མས་མཉེས་ཤིང་ཚིམ་པར་བསམ། ཨརྐོ་
སོགས་ཀྱི་མཆོད། གཏོར་རྫོངས་ནི། ཧོ། ཞིང་སྐྱོང་ནག་པོ་ཆེན་པོ་འཁོར་བཅས་རྣམས། །
བདག་ལ་བརྩེ་བའི་ཐུགས་ཀྱིས་དགོངས་སུ་གསོལ། །སྔོན་ཚེ་སྟོན་པ་རྡོ་རྗེ་འཆང་
དབང་གིས། །དམ་ཚིག་རྡོ་རྗེའི་རེ་ཁ་གཙུག་ཏུ་བཀོད། །རྡོ་རྗེའི་མནའ་ཆུ་ཞལ་དུ་
བླུད་བྱས་ཤིང་། །རྡོ་རྗེའི་དམ་ཚིག་རྣ་བར་རབ་བསྒྲགས་ནས། །རྒྱལ་བའི་བསྟན་
དང་བསྟན་འཛིན་སྐྱོང་བ་དང་། །བསྟན་དགྲ་དམ་ཉམས་འཇོམས་པར་བཀའ་བསྒོས་
ཤིང༌། །རང་གི་ཇི་ལྟར་ཁས་བླངས་དམ་བཅས་པས། །དྲན་པར་མཛོད་ལ་མ་གཡེང་
དམ་ཚིག་སྐྱོངས། །དེ་བཞིན་འཇམ་དཔལ་སྙིང་པོ་ཙོང་ཁ་པས། །ཕྱི་ནང་གསང་
བའི་མཆོད་པ་དཔག་མེད་དང་། །དམ་རྫས་བདུད་རྩིའི་གཏོར་མས་ཚིམ་མཛད་ནས།།

གནོད་སྦྱིན་ཆེན་པོ་ཀྵི་ཏྲ་པཱ་ལའི་གསོལ་མཆོད 
4i9
《ཨ》 
---་བ་ཀ ཟ + - - -- - - - ， -- -- -- - --• • = ==--- - ，--，-- -
བསྟན་སྲུང་ཀུན་གྱི་ནང་ནས་གཙོ་བོ་རུ། །མངའ་གསོལ་གཟེངས་བསྟོད་བསྟན་དང་
བསྟན་འཛིན་ཚོགས། །གཉེར་དུ་གཏད་ནས་བསྟོད་བསྔགས་བགྱིས་པ་རྣམས། །མ་
གཡེང་མ་གཡེང་ཚུལ་བཞིན་དྲན་པར་མཛོད། །དེང་སང་རྩོད་ལྡན་དུས་ཀྱི་ཐ་མ་འདིར།།
རིག་འཛིན་ཀུན་གྱི་ཐ་ཤལ་བདག་གིས་ནི། །དངོས་བཤམས་ཡིད་ཀྱི་སྤྲུལ་པ་ལས་བྱུང་
བའི། །མཆོད་དང་གཏོར་མ་སྔགས་རྒྱས་བྱིན་བརླབས་ནས། །ལེགས་པར་ཕུལ་བ་
བརྩེ་བས་བཞེས་ནས་ཀྱང་། །ཇི་ལྟར་འདོད་པའི་ལས་བཞིའི་འཕྲིན་ལས་ཀྱིས། །ཡིད་
ཀྱི་རེ་བ་རྫོགས་པར་བསྐང་བར་མཛོད། ། ཁྱད་པར་གངས་ཅན་ལྗོངས་ཀྱི་སྐྱེ་དགུ་རྣམས།།
ནད་ཡམས་མུ་གེ་དུས་ཀྱི་འཁྲུག་པ་སོགས། །མི་མཐུན་རྒུད་པའི་ཉེར་འཚེ་ཞི་བ་དང༌།།
བདེ་ལེགས་བསམ་པ་ཡིད་བཞིན་འགྲུབ་པར་མཛོད། །གཞན་ཡང་འཇམ་མགོན་བླ་
མའི་བསྟན་པ་དང༌། །བསྟན་འཛིན་སྐྱེས་བུའི་སྲི་ཞུར་རབ་བརྩོན་ཞིང་། །ས་ཡི་
དབང་ཕྱུག་ཡབ་སྲས་ལ་སོགས་པའི། །སྦྱིན་བདག་རྣམས་ཀྱི་ཚེ་བསོད་མངའ་ཐང་
སོགས། ། ཡར་ངོའི་ཟླ་ལྟར་རབ་ཏུ་རྒྱས་པར་མཛོད། །བསྟོད་པ་ནི། ཧཱུྃ། སྤྱན་རས་
གཟིགས་དབང་ཐུགས་རྗེའི་རོལ་པ་ལས། །ཞལ་གཅིག་ཕྱག་དྲུག་འཇིགས་པའི་གཟུགས་
འཆང་བའི། །བཀའ་ཉན་ཀུན་གྱི་གཙོ་བོར་མངའ་གསོལ་བ། །ཞིང་སྐྱོང་ནག་པོ་
ཁྱོད་ལ་བསྟོད་པར་བགྱི། །ཞེས་པ་དང་། དངོས་གཞི་ནི། ཧཱུྃ། མགོན་པོའི་བཀའ་ཉན་
ཀུན་གྱི་གཙོ་བོ་ཁྱོད། །མུན་པའི་མདོག་ཅན་སྲིན་པོ་ཁྲོས་པའི་ཞལ། །མེ་ལྕེ་བསྐྱོད་
ལྟའི་སྐྲ་བརྗེས་མཆེ་བ་གཙིགས། །ཕྱག་གཡས་དགྲ་བགེགས་སྲོག་གཅོད་གྲི་གུག་
གདེངས། །གཡོན་པ་གདུག་པའི་སྙིང་ཁྲག་གཙོ་ལ་སྟོབས། །སྟོང་གསུམ་བགྲོད་
ཕྱིར་དོམ་ནག་སྨྱོན་པ་ཆིབས། །བལྟས་པ་ཙམ་གྱིས་ས་གསུམ་དངངས་བྱེད་པ། །བདུད་
འདུལ་ཆེན་པོ་ཀྵེ་ཏྲ་པཱ་ལ་ཁྱོད། །དམ་རྫས་བྱིན་གྱིས་བརླབས་པའི་གཏོར་མ་དང་།།
བདུད་རྩི་ལྔ་ལྡན་བཏུང་བ་འདི་བཞེས་ལ། །རྡོ་རྗེ་འཆང་དབང་དཔལ་ལྡན་བླ་མ་དང༌།།

420 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། །
མྱུར་མཛད་ཡེ་ཤེས་མགོན་པོའི་བཀའ་བཞིན་དུ། །སངས་རྒྱས་བསྟན་པ་བསྲུང་ལ་
མ་གཡེལ་བར། །ཆོས་བཞིན་བསྒྲུབ་པའི་རྣལ་འབྱོར་བདག་ཅག་སྐྱོངས། ། བཤད་
སྒྲུབ་མཐུན་རྐྱེན་ཡིད་བཞིན་འགྲུབ་པ་དང་། །གདུག་པའི་དགྲ་བགེགས་མ་ལུས་ཚར་
གཅོད་མཛོད། །ཅེས་པ་འདི་ནི་གཞུང་ས་ཆེན་པོའི་བསྟན་སྲིད་སྐུ་རིམ་དུ་གནོད་སྦྱིན་ཆེན་པོ་ཀྵེ་ཏྲ་པཱ་ལའི་
སྒེར་གྱི་གསོལ་མཆོད་གཏོང་དགོས་བྱུང་བར། སྔ་སོར་འདི་ཡོངས་གྲགས་ཆེར་མི་འདུག་པར་བརྟེན། བྱ་
བཏང་དོན་ཡོད་མཁས་གྲུབ་ཀྱིས་གུར་སྨྱོན་དབེན་གནས་ཀྱི་རི་ཁྲོད་དུ་སྦྱར་བའི་ཡི་གེ་པ་ནི་རྣམ་རྒྱལ་དང་། བསྐལ་
བཟང་ཆོས་ལྡན་ནོ། ། བྷ་ཝནྟུ།། །།

《ཀི》 ཞོག་ལྟ་ཕྱུག་པོའི་གསོལ་མཆོད་རྒྱས་པ། _ 421
“ [༧-- - ... ---- --- ------ ---- 
༼ཀ༽
༄༅། །ཞོག་ལྷ་ཕྱུག་པོའི་གསོལ་མཆོད་རྒྱས་པ་བཞུགས་སོ།།
༄༅། །མ་ལུས་རྒྱལ་བའི་མཁྱེན་བརྩེའི་ཡེ་ཤེས་ནི། །སྲིད་འདིར་ངུར་སྨིག་གར་
གྱིས་རྣམ་རོལ་བ། ། སྨྲ་བའི་ཟླ་བ་བློ་བཟང་གྲགས་པ་དང༌། །དབྱེར་མེད་དྲིན་ཅན་
བླ་མའི་ཞབས་བཏུད་ནས། ། ལྷ་ཡི་དགེ་བསྙེན་ཆེན་པོ་མཉེས་པའི་ཕྱིར། །ཕྱི་ནང་
གསང་རྟེན་དངོས་བཤམས་ཡིད་སྤྲུལ་གྱི། །མཆོད་ཚོགས་འབུལ་བའི་རིམ་པ་བཤད་
པ་ལ། ། ལྷ་དང་བླ་མའི་ཚོགས་རྣམས་བཟོད་པར་མཛོད། །འདིར་ལྷ་ཡི་དགེ་བསྙེན་
ཆེན་པོ་ཞོག་ལྷ་འཁོར་བཅས་མཉེས་པར་བྱེད་པའི་མངོན་རྟོགས་ཀྱི་རིམ་པ་བཤད་པ་
ལ་སྔོན་འགྲོ། དངོས་གཞི། རྗེས་ཀྱི་རིམ་པ་དང་གསུམ་ལས། དང་པོ་སྐྱབས་འགྲོ་
སེམས་བསྐྱེད་ཚད་མེད་བཞི་དང་བཅས་པ། རྒྱུད་དང་འདྲེས་ངེས་ཤེས་པར་བྱས་ཤིང་།
རང་ཉིད་ཡི་དམ་གང་རུང་གི་ང་རྒྱལ་ལ་གནས་ནས། དམ་རྫས་སྤྱན་གཟིགས་མཆོད་
གཏོར་རྣམས་སྤྱི་འགྲོ་ལྟར་བྱིན་གྱིས་བརླབས་ཤིང་། དངོས་གཞི་ནི། སྭ་བྷ་ཝས་
སྟོང་པར་སྦྱངས། སྟོང་པའི་ངང་ལས་རང་གི་མདུན་དུ། རབ་མཛེས་ཀི་ལ་ཤའི་
མདངས་འཕྲོག་པའི་བྲག་དཀར་མཐོ་ལ་ཡངས་པ་རྩི་ཤིང་ནགས་ཚལ་འབྲུ་སྨན་རྩི་བཅུད་
ལ་སོགས་པའི། འདོད་པའི་དངོས་པོ་བཟང་ཞིང་གྱ་ནོམ་པས་ཡོངས་སུ་གང་བའི་
དབུས་སུ། ཧཱུྃ་ལས་རིན་པོ་ཆེ་སྣ་ཚོགས་ལས་གྲུབ་པའི་ཁང་བཟང་ཡིད་དུ་འོང་བ་
སུམ་བརྩེགས་སུ་གནས་པའི་མཐའ་སྐོར་དུ་གཏེར་གྱི་ཁང་པ་ལ་སོགས་པའི་ཁང་ཕྲན་
དུ་མས་བསྐོར་བས། དེའི་ཕྱི་རོལ་དུ་རིན་པོ་ཆེའི་རྭ་བ་རིམ་པ་གསུམ་གྱིས་བསྐོར་
བའི་རྭ་བ་ཕྱི་མའི་ནང་དུ་དཔག་བསམ་གྱི་ཤིང་། འདོད་འཇོའི་བ། གཏེར་ཆེན་པོའི་

422 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ་
བུམ་པ། མ་རྨོས་པའི་ལོ་ཏོག །ཁྲུས་ཀྱི་རྫིང་བུ་བྱ་སྐད་སྙན་པ་སྒྲོག་པ་སྣ་ཚོགས་
པས་གང་བའི་ཕོ་བྲང་དབུས་མའི་ཁང་བཟང་བར་བའི་ནང་དུ། །པདྨ་འདབ་མ་བརྒྱད་
པའི་ལྟེ་བར། རཾ་ལས་ཉི་མའི་དཀྱིལ་འཁོར། ཨ་ལས་ཟླ་བའི་དཀྱིལ་འཁོར་གྱི་
སྟེང་དུ། དྭེ་དཀར་པོ་དེ་ལས་འོད་འཕྲོས་སངས་རྒྱས་སྲས་བཅས་ལ་མཉེས་པའི་མཆོད་
པ་ཕུལ། སེམས་ཅན་གྱི་ནད་གདོན་དབུལ་ཕོངས་ལ་སོགས་པའི་སྡུག་བསྔལ་ཐམས་
ཅད་ཞི་བར་བྱས། འཇིག་རྟེན་དང་འཇི ག་རྟེན་ལས་འདས་པའི་ཕུན་ཚོགས་ཐམས་
ཅད་བསྡུས། དྭེ་ལ་ཐིམ། དེ་ཡོངས་སུ་གྱུར་པ་ལས་ལྷ་ཡི་དགེ་བསྙེན་ཆེན་པོ། སྐུ་
མདོག་ནོར་བུ་ཆུ་ཤེལ་དྲི་མ་མེད་པ་ལྟར་དཀར་ལ་སེར་བའི་མདངས་ཆགས་པ་ཞི་ཞིང་
འཛུམ་པ། མཛེས་ཤིང་ཡིད་དུ་འོང་བ། ཞལ་གཅིག་ཕྱག་གཉིས་པ། ཕྱག་གཡས་
ཁམས་གསུམ་དབང་དུ་སྡུད་པའི་འཕན་རྩེ་གསུམ་དང་བཅས་པའི་མདུང་བསྣམས་པ།
གཡོན་པ་སྒྲུབ་པ་པོ་ལ་དངོས་གྲུབ་སྩོལ་བའི་ཕྱིར། རིན་པོ་ཆེའི་གཏེར་གྱི་བུམ་པ་
བསྣམས་པ། ཞི་བའི་ཉམས་དང་ལྡན་ཞིང་སྤྱན་གསུམ་པ། དབུ་སྐྲ་ནག་ཅིང་ལན་
བུ་རྒྱབ་ཏུ་འཕྱང་བ། དབུ་ལ་པད་ཞུ་དཀར་པོ་གསོལ་བ། སྐུ་ལ་དར་དཀར་གྱི་ན་
བཟའ་དང་ཞབས་གཉིས་སག་ལྷམ་ཁྲ་བོས་མཛེས་ཤིང་གཞན་ཡང་སྟག་རལ་དང་།
གཟིག་ཤུབས་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ། ཆིབས་སུ་ལྷ་རྟ་དཀར་པོ་
རིན་པོ་ཆེའི་སྒ་སྲབ་ཀྱིས་སྤུས་པའི་སྟེང་ན་འགྱིང་བའི་འཁོར་དུ་གསང་བའི་ཡུམ་ཆེན་
བཞི་སྐུ་མདོག་དཀར་སྔོ་། དམར་སྐྱ་ནག་པོ་ཞལ་གཅིག་ཕྱག་གཉིས་པ། གཡས་
ཐམས་ཅད་མདའ་དར་དང་། གཡོན་ཐམས་ཅད་བདུད་རྩིས་གང་བའི་བུམ་པ་བསྣམས་
། རིན་པོ་ཆེ་དང་མེ་
པ༑ དར་གྱི་ན་བཟའ་སྣ་ཚོགས་ཀྱིས་ལྷབ་ལྷུབ་ཏུ་མཛེས་ཤིང༌
ཏོག་གི་ཕྲེང་བས་བརྒྱན་པ་ཞབས་གཉིས་པད་ཟླའི་སྟེང་དུ་གར་སྟབས་ཀྱིས་བཞུགས་
ལས་མཁན་སྲོག་བདག་དམར་པོ་ཞལ་གཅིག་ཕྱག་གཉིས་
པ༑ གཙོ་བོའི་མདུན་དུ། 

ཞོག་ལྷ་ཕྱུག་པོའི་གསོལ་མཆོད་རྒྱས་པ།
《ཀི》 423
པ༑ ཞལ་གདངས་ཤིང་མཆེ་བ་རྣོན་པོ་བཞི་གཙིགས་པ་ལྗགས་གློག་དམར་ལྟར་འཁྱུག་
པ༑ ཁྲོ་གཉེར་ཤིན་ཏུ་བསྡུས་པ། སྨིན་མ་སྨ་ར་དམར་སེར་འབར་ཞིང་སྤྱན་གསུམ་
དགྲ་བགེགས་ལ་སྡང་མིག་ཏུ་ལྟ་བའི་ཕྱག་གཡས་མདུང་དམར་དགྲ་བགེགས་ལ་བསྣུན་
པ༑ གཡོན་སྡིགས་མཛུབ་དང་བཅས་པའི་ཞགས་པས་དམ་ཉམས་ཀྱི་མགུལ་ནས་
འཆིང་བ། སྐུ་ལ་བསེ་ཁྲབ་དང་དབུ་ལ་བསེ་རྨོག་གསོལ་ཞིང་རྫུ་འཕྲུལ་ཤུགས་འཆང་
རྟ་མཆོག་གི་སྟེང་དུ་རོལ་བའི་སྟབས་ཀྱིས་ཡེ་ཤེས་ཀྱི་མེ་འབར་བའི་དབུས་ན་བཞུགས་
པ༑ གཞན་ཡང་དེའི་འཁོར་དུ་སྔགས་འཆང་ཐང་ནག་ཆེན་པོ་ཞལ་གཅིག་ཕྱག་གཉིས་
པ༑ གཡས་དགྲ་སྟ་དང་གཡོན་ལྕགས་ཀྱུ་བསྣམས་པ། ཞལ་གདངས་ཤིང་མཆེ་བ་
རྣམ་པར་གཙིགས་པ། སྤྱན་གསུམ་དང་ལྡན་པའི་ཁྲོ་གཉེར་ཤིན་ཏུ་བསྡུས་ཤིང་། སྨིན་
མ་དང་སྨ་ར་རབ་ཏུ་འཁྲུག་པ། སྐུ་མདོག་ནག་པོ་སྔགས་འཆང་གི་ཆ་བྱད་ཅན་སྤྲིན་
གཡག་ནག་པོ་ལ་ཞོན་པ། ཤིང་ནག་རོང་བཙན་སྐུ་མདོག་སྔོ་སྐྱ་གཡས་མདུང་དང་།
གཡོན་ནོར་བུ་བསྣམས་པ་ཤིན་ཏུ་འཇིགས་པའི་སྟག་ལ་ཆིབས་པ། ཤ་རུ་རོང་བཙན་
སྐུ་མདོག་དཀར་པོ་ཞལ་གཅིག་ཕྱག་གཉིས་པ་གཡས་རལ་གྲི་དང་གཡོན་སྡིགས་མཛུབས་
དང་བཅས་པའི་ཞགས་པ་འཛིན་ཅིང་། ཤ་བ་སྔོ་སྐྱ་ལ་ཆིབས་པ། ཟངས་གཡའ་རོང་
བཙན་སྐུ་མདོག་དམར་སྐྱ་ཞལ་གཅིག་ཕྱག་གཉིས་པ་གཡས་མདུང་དམར་དང་། གཡོན་
ནོར་གཞོང་འཛིན་ཅིང་ལྷ་རྟ་དམར་པོ་ལ་ཆིབས་པ། ཀརྨ་རོང་བཙན་སྐུ་མདོག་དཀར་
པོ་ཞལ་གཅིག་ཕྱག་གཉིས་པ། གཡས་རྩེ་གསུམ་གཡོན་པས་སྐྲ་དང་བཅས་པའི་ཐོད་
པ་ཁྲག་གིས་གང་བ་འཛིན་པ། ལྷ་རྟ་དཀར་པོ་ལ་ཆིབས་པ། ལྕགས་གཡའ་རོང་
བཙན་སྐུ་མདོག་སྔོན་པོ་ཞལ་གཅིག་ཕྱག་གཉིས་པ་གཡས་མདུང་དམར་དང༌། གཡོན་
དགྲ་སྟ་བསྣམས་པ། ལྷ་རྟ་གྲོ་ཞུར་ལ་ཆིབས་པ། བྲ་བོ་རོང་བཙན་སྐུ་མདོག་དཀར་
ལ་དམར་བའི་མདངས་དང་ལྡན་པ་ཞལ་གཅིག་ཕྱག་གཉིས་གཡས་མདུང་དང་གཡོན་

424 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཀི》
ནོར་བུ་འཛིན་པ། ལྷ་རྟ་དཀར་པོ་ལ་ཆིབས་པ། བྱ་ཚང་རོང་བཙན་སྐུ་མདོག་དཀར་
པོ་ཞལ་གཅིག་ཕྱག་གཉིས་གཡས་མདུང་དང་། གཡོན་ཞགས་པ་བསྣམས་པ། བྱ་
རྒོད་ལ་ཆིབས་པ། མདའ་རྒྱང་རོང་བཙན་སྐུ་མདོག་དམར་པོ་ཞལ་གཅིག་ཕྱག་གཉིས་
གཡས་རལ་གྲི་དང་གཡོན་ཞགས་པ་བསྣམས་པ། ལྷ་རྟ་དམར་པོ་ལ་ཆིབས་པ། བཀའ་
ཡི་བློན་པོ་ཐོར་རྒོད་པ་སྐུ་མདོག་སྔོན་པོ་ཞལ་གཅིག་ཕྱག་གཉིས་གཡས་མདུང་དང་
གཡོན་ནོར་བུ་འཛིན་པ། ལྷ་རྟ་སྔོ་ནག་ལ་ཆིབས་པ། དེ་ཐམས་ཅད་ཀྱང་དཔའ་ཞིང་
བརྗིད་ལ་རྔམས་པ་དར་སྣ་ཚོགས་ཀྱི་ན་བཟའ་དང༌། དབུ་ལ་དར་ཐོད་གསོལ་ཞིང་
སྟག་རལ་དང་གཟིག་ཤུབས་ཀྱིས་མཛེས་པ་། རང་རང་གི་འཁོར་དཔག་ཏུ་མེད་པས་
བསྐོར་བའི་དབུས་ན་བཞུགས་པའི་འཁོར་ས་དང་པོ་དང་བར་པ་གཉིས་ལ། དཀར་
པོ་ལྷ། དམར་པོ་བཙན། ཁྲ་བོ་གཟའ། ནག་པོ་བདུད། དམུ་དང་རཱ་ཛ་ལ་སོགས་
པའི་ལྷ་སྲིན་སྡེ་བརྒྱད་ཀྱིས་བསྐོར་བའི། གཙོ་འཁོར་ཐམསཅ་ད་ཀྱི་སྤྱི་བོར་ཨོཾ་དཀར་
པོ༑ མགྲིན་པར་ཨཱཿདམར་པོ། ཐུགས་ཀར་ཧཱུཾ་སྔོན་པོས་མཚན་པ། བདག་ཉིད་
དང་དམ་ཚིག་པའི་ཐུགས་ཀའི་ས་བོན་ལས་འོད་ཟེར་འཕྲོས་པས། རང་བཞིན་རྣམ་
པར་དག་པའི་ཕོ་བྲང་ནས། ཡེ་ཤེས་པ་རྣམས་དམ་ཚིག་པ་སོ་སོའི་རྣམ་པ་དང་མཐུན་
པ་སྤྱན་དྲངས། ༈ ཧཾ། དྲི་མེད་འོད་གསལ་དག་པའི་ཕོ་བྲང་ནས། །ཀུན་ཁྱབ་སྒྲ་
འཕྲུལ་དྲ་བའི་སྣང་བརྙན་ནི། །འགྲོ་དང་འོང་བའི་མཚན་མ་ལས་གྲོལ་ཡང་། །བསྟན་
འགྲོའི་དོན་དུ་འདིར་གཤེགས་བརྟན་པར་བཞུགས། །རྡོ་རྗེ་འཆང་དང་གྲུབ་དབང་པདྨ་
འབྱུང་། །བློ་བཟང་རྒྱལ་བ་གཉིས་པའི་སྤྱན་སྔ་རུ། །ཞལ་བཞེས་དམ་བཅས་གཡེལ་
བ་མི་མངའ་བར། །འཁོར་ཚོགས་ཐོགས་པ་མེད་པར་གནས་འདིར་གཤེགས། །རབ་
མཛེས་ཀེ་ལ་ཤ་ཡི་མདངས་འཕྲོགས་པའི། །རབ་མཐོ་ས་འཛིན་གཉིས་པའི་བྲག་དཀར་
རྩེར། །རབ་འབྱམས་རྒྱལ་བའི་བསྟན་བསྲུང་ལྷའི་དགེ་བསྙེན། །རབ་མང་འཁོར་

《ཀི》 ཞོག་ལྷ་ཕྱུག་པོའི་གསོལ་མཆོད་རྒྱས་པ།། 425
དང་བཅས་པ་གཤེགས་སུ་གསོལ། །ཚུར་བྱོན་ཚུར་བྱོན་ཏིང་འཛིན་གྱིས་བསྐྲུན་པའི།།
རིན་ཆེན་ལྔ་ལས་གྲུབ་པའི་ཕོ་བྲང་མཆོག །ལེགས་བྲིས་གནས་ལ་འཁུ་བའི་གཞལ་
ཡས་དབུས། །རང་རང་དགྱེས་པའི་གདན་ལ་བཞུགས་སུ་གསོལ། །མཆོད་པ་འབུལ་
བ་ནི། དྲི་མེད་ཡིད་དུ་འོང་བ་ཡིས། ། ལྷ་རྫས་དམ་པའི་མཆོད་ཡོན་འདི། །ལྷ་ཆེན་
འཁོར་བཅས་མཉེས་ཕྱིར་འབུལ། །བསྟན་པ་བསྲུང་ཕྱིར་བཞེས་སུ་གསོལ། །ཨོ་
མཧ་དེ་བ་ཨུ་པཱ་སི་ཀ་ས་པཱ་རི་ཝཱ་ར་ཨཧཱུྃ་པྲ་ཏི་ཙྪ་ཧཱུཾ་སྭཱཧཱ། ཞེས་པ་ནས། ཤཔྟའི་
བར་བརྗོད། རཱུ་པ་ནས་སྤ རྨའི་བར་གྱིས་འདོད་ཡོན་ལྔ་ཡང་འབུལ་ཞིང་། ནང་མཆོད་ཀྱང་སྐབས་འདིར་
འབུལ། ཡན་ལག་བདུན་པ་འབུལ་བ་ནི། བདག་ལུས་གངྒཱའི་རྡུལ་གྱི་གྲངས་སྤྲུལ་ཏེ། །ཡིད་
སྲུབས་ཟོལ་སྐྱེས་སྤུ་ལོང་གོས་ལྡན་ཞིང༌། །དད་པའི་ཐལ་སྦྱར་ཆུ་སྐྱེས་ཁ་འབུས་བཅས།།
ཞབས་པད་སྤྱི་བོར་བླངས་ཏེ་གུས་ཕྱག་འཚལ། །གསེར་གྱི་འདབ་སྟོངའཁྲིགས་པའི་
སྣོད་ཡངས་སུ། །འཆི་མེད་བདུད་རྩིའི་མཆོད་ཡོན་མཚོ་ལྟར་འཁྱིལ། །ཡིད་འཕྲོག་
ལྷ་དང་མི་ཡི་མེ་ཏོག་རྣམས། །ཚིག་མདའི་ལམ་ཀུན་ཁྱབ་པར་རབ་འཁྲིགས་ཤིང༌།།
འོད་ཟེར་བཞད་ལྡན་རིན་ཆེན་སྣོད་རྣམས་སུ། །ཙན་དན་སྦྲུལ་སྙིང་ལྷ་རྫས་ཨ་ཀ་རུ།།
བསྲེགས་པའི་དུད་སྤྲིན་ཕྱོགས་ཀྱི་འཁོར་ལོ་འགེངས། །རབ་འབར་སྒྲོན་མེའི་ཕྲེང་
བས་ཆུ་མཐོང་འགོག ། ག་བུར་གུར་གུམ་དྲི་ཡིས་ལེགས་བགོས་པའི། །ཡིད་འོང་
སྤོས་ཆུའི་རྒྱ་མཚོ་ཀུན་ནས་འཁྱིལ། །ཟག་མེད་བདེ་སྟེར་རོ་བརྒྱའི་དཔལ་འཛིན་
པའི། །ལྷ་མིའི་ཞལ་ཟས་ལྷུན་པོར་འགྲན་པར་འབུལ། །གདངས་སྙན་སྐད་ཀྱི་འགྱུར་
བ་འབུམ་ཕྲག་ཅན། །རྒྱུད་མངས་གླིང་བུ་དུང་གི་བྱེ་བྲག་སོགས། །འཇིག་རྟེན་འདས་
དང་མ་འདས་མཆོད་པའི་ཚོགས། །མ་ལུས་ཞིང་ཀུན་ཁྱབ་པར་བྱས་ཏེ་འབུལ། །རིན་
ཆེན་ལྷུན་པོ་གླིང་བཞི་གླིང་ཕྲན་བརྒྱད། །སཱརྱ་ཙནྡ་རྒྱལ་སྲིད་རིན་ཆེན་བདུན། །ལུས་
དང་ལོངས་སྤྱོད་འདོད་དགུའི་གཏེར་ཆེན་པོ། །དུས་གསུམ་དགེ་བའི་ཚོགས་ཀྱང་

426 _ _ རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། __ _ 《ཀི 》
ཁྱེད་ལ་འབུལ། །གཞན་ཡང་དག་པའི་སར་གནས་དཔའ་བོ་ཡི། །དྲི་མེད་ཏིང་འཛིན་
མཆོག་ལས་རབ་འཁྲུངས་པའི། །ཀུན་བཟང་མཆོད་སྤྲིན་འཆི་མེད་མཁར་འཁྲིགས་
པ༑ ༑རྣམ་དག་དགེ་བསྙེན་ཆེན་པོ་མཉེས་ཕྱིར་ཕུལ། །རང་སེམས་གདོད་ནས་རང་
བཞིན་རྣམ་དག་ཀྱང་། ། རྨི་ལམ་སྒྱུ་འདྲར་གློ་བུར་དྲི་མས་བསྒྲིབས། །བཤགས་ཡུལ་
བཤགས་བྱ་བདེན་པར་མི་དམིགས་པས། །རྣམ་དག་ཆོས་དབྱིངས་ངང་དུ་བཤགས་པར་
བགྱི། །དུས་གསུམ་རྒྱལ་བ་སྲས་བཅས་གསུང་སྐྱེས་བཅས། །རླབས་ཆེན་མཛད་པ་
མཆོག་ལ་ཡི་རང་ཞིང་། །འཁོར་བ་མ་སྟོང་བར་དུ་ལེགས་བཞུགས་ནས། །ཟབ་
རྒྱས་ཆོས་ཀྱི་འཁོར་ལོ་བསྐོར་བ་དང་། །འདིས་མཚོན་དགེ་རྣམས་བྱང་ཆུབ་ཆེན་པོར་
བསྔོ་། ༈ །བསངས་མཆོད་ནི། ཧཱུྃ། འཛིན་མའི་ཁྱོན་ལྟར་རིན་ཆེན་སྣོད་ཡངས་སུ། །
གཙང་བྱེད་བྱིན་ཟ་འབར་བའི་ཞལ་ནང་དུ། །དྲི་ཞིམ་སྨན་སྤོས་དཀར་གསུམ་མངར་
གསུམ་སོགས། ། སྦྱངས་རྟོགས་སྦར་བྱས་རོལ་བའི་དུད་སྤྲིན་གྱིས། །སྲིད་དང་ཞི་
བའི་མགྲོན་ཀུན་མ་ལུས་བསངས། །ཁྱད་པར་དགྲ་ལྷ་གཉན་པོ་འཁོར་བཅས་ལ། །མཛེ་
གྲིབ་ཡ་གྲིབ་བཤན་སྒྲིབ་འཁོན་གྲིབ་དང་། །ཐབ་ཤོར་མནོལ་སོགས་མི་གཙང་ཐམས་
ཅད་བསངས། །བསངས་སོ་དམ་ཚིག་ཉམས་ཆགས་སྐོང་གྱུར་ཅིག །མདོར་ན་ལྷ་
ཁྱོད་གཙང་རྨེའི་རྣམ་རྟོག་གི །སྤྲོས་པ་ཀུན་ལས་བྲལ་ཡང་འཁྲུལ་པའི་ངོར། །སྒྲིབ་
བྱེད་རྙོག་པའི་ར་རི་མ་ལུས་པ། །བསངས་མཆོད་བདུད་རྩིའི་རྒྱུན་གྱིས་དག་གྱུར་ཅིག།
བསངས་སོ་དམ་ཚིག་ཉམས་ཆགས་ཐམས་ཅད་བསངས། །རྒྱལ་པོ་ལྷ་ཡི་དགེ་བསྙེན་
ཆེན་པོ་རྒྱལ། །བསྟོད་དོ་དགྲ་ལྷའི་རྒྱལ་པོ་དབུ་འཕང་བསྟོད། །བསྐུལ་ལོ་ལས་
བཞིའི་འཕྲིན་ལས་བསྒྲུབ་ལ་བསྐུལ། །རྒྱལ་བའི་བསྟན་པ་སྐྱེ་དགུའི་ཕན་བདེའི་གཞི།།
བསྟན་འཛིན་སྐྱེས་བུའི་བཤད་སྒྲུབ་བྱ་བ་དང་། །སྦྱིན་པའི་བདག་པོའི་ཚེ་དཔལ་མངའ་
ཐང་སོགས། །ཡར་ངོའི་ཟླ་ལྟར་རྒྱས་པའི་འཕྲིན་ལས་མཛོད། ༈ །རང་གི་ཐུགས་

ཞོག་ལྷ་ཕྱུག་པོའི་གསོལ་མཆོད་རྒྱས་པ། 
27
ཀའི་ཧཱུཾ་ལས་འོད་ཟེར་འཕྲོས། རྡོ་རྗེ་གསུམ་གྱི་ལྷ་ཚོགས་མདུན་གྱི་ནམ་མཁར་སྤྱན་
དྲངས། ཡིག་བརྒྱ་ཉེར་གཅིག་བརྗོད། དེ་ནས་བཤགས་པ་བྱ་བ་ནི། རྡོ་རྗེ་འཆང་དབང་ཕྱག་ན་རྡོ་
རྗེ་དང་། རིག་འཛིན་གྲུབ་པའི་དབང་ཕྱུག་པདྨ་འབྱུང་། །བློ་བཟང་རྒྱལ་བ་གཉིས་
པ་ལ་སོགས་པའི། །རྩ་བརྒྱུད་བླ་མའི་ཚོགས་རྣམས་དགོངས་སུ་གསོལ། །བདག་
ཅག་མ་རིག་རྨོངས་པའི་དབང་གྱུར་ནས། །སངས་རྒྱས་དངོས་ཀྱི་བླ་མ་ཁྱེད་རྣམས་
ལ༑ ༑མ་དད་ལོག་ལྟ་བརྙས་སྨོད་བགྱིས་པ་སོགས། །སྐུ་གསུང་ཐུགས་ཀྱི་དམ་ཚིག་
ཉམས་པ་བཤགས། །དངོས་གྲུབ་ཀུན་གྱི་འབྱུང་གནས་ཡི་དམ་ལྷའི། །བསྐྱེད་རིམ་
མི་གསལ་བསྙེན་སྒྲུབ་དུས་ལས་ཡོལ། །མཆོད་པ་ལོ་ཟླར་འགྱངས་པ་ལ་སོགས་པའི།།
དམ་ཚིག་ཉམས་ཆགས་བྱུང་རྣམས་བཤགས་པར་བགྱི། །ཁྱད་པར་དགྲ་ལྷ་གཉན་པོ་
འཁོར་བཅས་ལ། །མཆོད་གཏོར་བསྐང་བ་བསྙེན་སྒྲུབ་ཆོག་པ་དང་། །གཏང་རག་
ལེ་ལོའི་དབང་གྱུར་དུས་ལས་ཡོལ། །མཆོད་རྫས་མི་གཙང་འབགས་སོགས་མཐོལ་
ལོ་བཤགས། །བླ་མའི་སྐུ་དགྲ་དཀོན་མཆོག་དབུ་འཕང་སྤྱོད། །དགེ་འདུན་སྡེ་འཇོམས་
རྒྱལ་བའི་བསྟན་འཇིག་པའི། །དམ་ཚིག་ཉམས་ལ་ལུས་ངག་མཛའ་བ་སོགས། །བསམ་
སྦྱོར་ནོངས་པ་བགྱིས་རྣམས་མཐོལ་ལོ་བཤགས། །ཆོས་ཀུན་གདོད་ནས་སྟོང་པའི་
རང་བཞིན་ལ། །ཀུན་རྫོབ་འཁྲུལ་ངོར་བགྱིས་པའི་ཉེས་པ་རྣམས། །མཚན་འཛིན་
འཆིང་བའི་སྒྲོག་གིས་མ་བཅིངས་པར། །སྤྲོས་བྲལ་ཆོས་ཉིད་ངང་དུ་བཟོད་པར་མཛོད།།
བསྐང་རྫས་མདོས་སོགས་བྱིན་གྱིས་བརླབས་པ་ནི། སྭ་སྭཱ་ཝས་སྟོང་པར་སྦྱངས། སྟོང་པའི་ངང་
ལས་རང་རང་གི་མིང་ཡིག་དང་པོ་ཐིག་ལེས་བརྒྱན་པ་ཞུ་བ་ལས་བྱུང་བའི་བསྐང་རྫས་
སྤྱི་དང་བྱེ་བྲག་མདོས་ཀྱི་ནམ་མཁའ་རྒྱང་བུ། མདའ་ཁྲ། འཕང་ཁྲ། ཕོ་གདོང་མོ་
གདོང་། འབྲུ་སྨན། དར་ཟབ་རིན་པོ་ཆེ་སོགས་མཐུན་པའི་རྫས་རྣམས་ཡིད་དུ་འོང་
ཞིང་མཛེས་པ་བཟང་ཞིང་གྱ་ནོམ་པ་ས་དང་བར་སྣང་ནམ་མཁའི་ཁྱོན་ཐམས་ཅད་གང་

428 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
བར་གྱུར། ཅེས་བརྗོད་ཅིང་སྔགས་དང་ཕྱག་རྒྱ་དྲུག་གིས་བྱིན་གྱིས་བརླབས་ནས། ཐུགས་དམ་བསྐང་བ་ནི།
ཧཾ༑ རང་བཞིན་འོད་གསལ་དག་པའི་ཀློང་ཡངས་སུ། །སྣ་ཚོགས་རྟེན་འབྲེལ་མཐུ་
ལོས་བསྐྲུན་པ་ཡི། །དངོས་བཤམས་ཡིད་སྤྲུལ་མཆོད་ཚོགས་རྒྱ་མཚོ་ནི། ། ལྷ་ཆེན་
འཁོར་དང་བཅས་པ་མཉེས་ཕྱིར་འབུལ། །དྲི་མེད་འོད་གསལ་རིན་ཆེན་སྣོད་ཡངས་
སུ༑ ༑དག་བྱེད་བདུད་རྩིའི་མཆོད་ཡོན་ཀུན་ནས་འཁྱིལ། །པདྨ་ཨུཏྤལ་ཀུ་མུད་ཨུ་
དུམ་སོགས། །འཛིན་མའི་ཁྱོན་ཀུན་གང་བའི་ཆུ་སྐྱེས་འདིས། ། ལྷ་ཡི་དགེ་སྙེན་
འཁོར་བཅས་ཐུགས་དམ་བསྐང་། །ཐུགས་དམ་བསྐང་ངོ་བསྟན་འགྲོའི་བདེ་སྐྱིད་སྤེལ།།
ག་བུར་ཙནྡན་ཨ་ཀར་ཛཱ་ཏི་སོགས། །འབར་བའི་མེར་བསྲེགས་དུད་པའི་ཆུ་འཛིན་
འཁྲིགས། །མ་རིག་མུན་སེལ་ཉི་ཟླའི་སྣང་བ་དང༌། །དྲི་ཞིམ་རྩི་མར་འབྲུ་མར་
སྒྲོན་མེ་འདིས། ། ལྷ་ཡི་དགེ་བསྙེན་འཁོར་བཅས་ཐུགས་དམ་བསྐང་། །ཐུགས་དམ་
བསྐང་ངོ་བསྟན་འགྲོའི་བདེ་སྐྱིད་སྤེལ། །སྟོང་གསུམ་ཀུན་ཏུ་ཁྱབ་པའི་དྲི་ངད་ལྡང་།།
སྤོས་ཆུའི་མཚོ་ཆེན་ཁོར་ཡུག་ཀུན་ནས་འཁྱིལ། །རོ་བརྒྱའི་དཔལ་འཛིན་ལྷ་མིའི་
ཞལ་ཟས་དང་། །སྙན་བརྗིད་རོལ་མོའི་བྱེ་བྲག་མཐའ་ཡས་པས། ། ལྷ་ཡི་དགེ་བསྙེན་
འཁོར་བཅས་ཐུགས་དམ་བསྐང་། །ཐུགས་དམ་བསྐང་ངོ་བསྟན་འགྲོའི་བདེ་སྐྱིད་སྤེལ།།
སྤྲིན་དཀར་གཡོ་འདྲའི་ཅང་ཤེས་ཤུགས་ལྡན་ལ། །མཛེས་པའི་རིན་ཆེན་དུ་མའི་སྒོ་
སྲབ་སྤྲས། །རྣོ་བའི་རྭ་དང་འཇིགས་པའི་ངར་སྒྲ་ཅན། །གངས་ཀྱི་ས་འཛིན་ལ་འགྲན་
ཞོལ་པོ་འདིས། ། ལྷ་ཡི་དགེ་བསྙེན་འཁོར་བཅས་ཐུགས་དམ་བསྐང་། །ཐུགས་དམ་
བསྐང་ངོ་བསྟན་འགྲོའི་བདེ་སྐྱིད་སྤེལ། །དབང་པོ་ཀུན་ཚང་སྤུ་ཡི་གོས་གྱོན་ཞིང༌།།
དབྱིབས་ལེགས་མཛེས་པའི་སྟོབས་ལྡན་ར་ལུག་དང་། །འཇིགས་པའི་ཁ་གདངས་
ལྕེ་རྩེ་གློག་ལྟར་འཁྱུག །དགྲ་བོའི་སྲོག་ལ་རྔམས་པའི་ཀུ་ཀུ་འདིས། །ལྷ་ཡི་དགེ་
བསྙེན་འཁོར་བཅས་ཐུགས་དམ་བསྐང་། །ཐུགས་དམ་བསྐང་ངོ་བསྟན་འགྲོའི་བདེ་

《ཀི》 ཞོག་ལྟ་ཕྱུག་པོའི་གསོལ་མཆོད་རྒྱས་པ། 429
སྐྱིད་སྤེལ། །ཐབས་ཤེས་རླུང་གིས་ལང་ལིང་གཡོ་བ་ཡིས། །ནམ་མཁའི་དབྱིངས་
ཀུན་ཁྱབ་པའི་བྱ་དཀར་དང་། །གང་བསམ་འདོད་པ་འཇོ་བ་ཀུན་གྱི་ཕུལ། །འོ་མའི་
རྒྱུན་འཛིན་ཞོལ་མོའི་ཚོགས་རྣམས་ཀྱིས། ། ལྷ་ཡི་དགེ་བསྙེན་ x །ཐུགས་དམ་ ༤།
དར་དཀར་གོས་ཐོད་རིན་ཆེན་མཛེས་པས་བརྒྱན། །རྣམ་བཀྲའི་དར་མདུང་གཏེར་
ཆེན་བུམ་པ་དང༌། །མདའ་མདུང་རལ་གྲི་སྲ་བརྟན་གོ་ཁྲབ་སོགས། །བསྟན་པ་བསྲུང་
བའི་ཆ་རྐྱེན་དམ་པ་འདིས། ། ལྷ་ཡི་དགེ་བསྙེན་x །ཐུགས་དམ་ x །ས་ལ་འཛུལ་
དགུ་གནམ་ལ་འཕུར་དགུ་དང་། །གདུགས་དང་རྒྱལ་མཚན་བླ་བྲེ་ལྔ་ལྡིས་སྤྲས། །སྔགས་
དང་ཏིང་འཛིན་ཕྱག་རྒྱས་བྱིན་བརླབས་པའི། །བདུད་རྩི་ལྔ་ལྡན་གཏོར་ཚོགས་བཟང་
པོ་འདིས། ། ལྷ་ཡི་དགེ་བསྙེན་ x །ཐུགས་དམ་ x །ས་འཛིན་དཀར་པོའི་ངོས་
འཁྲུངས་སྙུག་རྒོད་ལ། །བྱ་དཀར་སྒྲོས་བརྒྱན་གནམ་ལྕགས་མདེའུ་བཅས། །སྣ་
ལྔའི་དར་དང་ལྷ་སྐུ་སྔགས་ཀྱིས་མཚོན། །དམ་ཉམས་སྙིང་ལ་བསྣུན་པའི་ནང་རྟེན་
འདིས། ། ལྷ་ཡི་དགེ་བསྙེན་ x །ཐུགས་དམ་x །ཁྱད་པར་གསང་བའི་རྟེན་མཆོག་
སྐུ་འབག་དང་། །དབང་པོའི་གཞུ་ལྟར་བཀྲ་བའི་རྟེན་གྱི་མདོས། །ཡང་གསང་བླ་
རྡོ་འཁྲུལ་མེད་སྲོག་འཁོར་བཅས། །ཐུགས་ཀྱི་རྟེན་མཆོག་དམ་པ་འདི་ཉིད་ཀྱིས། ། ལྷ་
ཡི་དགེ་བསྙེ ན་ x །ཐུགས་དམ་ x །གཞན་ཡང་རི་རབ་གླིང་བཞི་གླིང་ཕྲན་བཅས།།
རིན་ཆེན་བདུན་དང་ཉེ་བའི་རིན་ཆེན་བདུན། །བཀྲ་ཤིས་རྟགས་རྫས་འདོད་དགུའི་གཏེར་
ཆེན་སོགས། །ལྷ་མིའི་ལོངས་སྤྱོད་མ་ཚང་མེད་པ་འདིས། ། ལྷ་ཡི་དགེ་སྙེན་ x །
ཐུགས་དམ་x །རྣལ་འབྱོར་བདག་དང་དགྲ་ལྷའི་རྒྱལ་པོ་ཁྱོད། །གནས་ལུགས་
དོན་དམ་ངང་དུ་རོ་གཅིག་ཀྱང་། །མཚན་འཛིན་འཆིང་བས་བཅིངས་པའི་བྱིས་པའི་
ངོར། །སྣང་ཡང་བདེན་པས་སྟོང་པའི་ཟུང་འཇུག་འདིས། །ལྷ་ཡི་དགེ་བསྙེན་འཁོར་
བཅས་ཐུག་དམ་བསྐངས། །ཐུགས་དམ་བསྐང་ངོ་བསྟན་འགྲོའི་བདེ་སྐྱིད་སྤེལ། །མཚམས་

430 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཀི》
འདིར་གཏོར་མ་རྣམས་བླ་མེད་ལྟར་བྱིན་གྱིས་བརླབས་ཏེ། ༈ མགྲོན་རྣམས་ཀྱི་ལྗགས་ཧཱུྃ་དཀར་
པོ་ལས་བྱུང་བའི་རྡོ་རྗེ་རྩེ་གཅིག་པ་འོད་ཀྱི་སྦུ་གུ་ཅན་གྱིས་གཏོར་མའི་བཅུད་ཐམས་
ཅད་དྲངས་ཏེ་གསོལ་བར་གྱུར། མཚན་སྔགས་ཀྱི་མཐར་བ་ལིཾ་ཏ། བཏགས་ལ་ལན་གསུམ་མམ་
བདུན་གྱིས་ཕུལ། མཆོད་པ་དང་ནང་མཆོད་ཀྱང་འབུལ། ཕྱི་རྟེན་འབུལ་ཚུལ་ནི། སྲོག་ཆགས་རྣམས་ཤིང་
བྱང་དང་ཅོད་པན་གྱིས་བརྒྱན་ལ། ༈ རབ་བརྗིད་ཀི་ལ་ཤ་ཡི་ལྷུན་པོ་ལ། །རྟ་བདུན་འབུམ་
གྱིས་འཁྱུད་འདྲའི་འོད་འཕྲོ་ཞིང་། །སྟོང་གསུམ་སྐད་ཅིག་ཉུལ་བའི་རྫུ་འཕྲུལ་ཅན།།
སྤྲིན་གྱི་ཤུགས་འཆང་རྟ་མཆོག་རིན་ཆེན་འདི། །ལྷ་ཆེན་ཞོག་ལྷ་ཕྱུག་པོའི་རྟེན་དུ་
འབུལ། །འཁོར་ཚོགས་རོང་བཙན་མཆེད་དགུའི་རྟེན་དུ་འབུལ། །བརྟེན་པའི་དམ་
རྫས་སྤྱན་གཟིགས་འདི་བཞེས་ལ། །རྣལ་འབྱོར་བཅོལ་པའི་འཕྲིན་ལས་སྒྲུབ་པར་
མཛོད། །པ་སངས་འོད་ཀྱིས་འཁྱུད་འདྲའི་གཟི་བརྗིད་ཅན། །རྣོ་ངར་རྡོ་རྗེའི་རྭ་ཆེན་
མཁའ་ལ་གདེངས། །ང་རོ་དྲག་པོས་འཛིན་མའི་ཁྱོན་འགེངས་པའི། །དགྲ་བགེགས་
སྲོག་ལ་རྔམས་པའི་གཡག་རོག་འདི། ། ལྷ་ཆེན་ཞོག་ལྷ་ x །འཁོར་ཚོགས་རོང་
བཙན་x །བརྟེན་པའི་དམ་རྫས་སྤྱན་གཟིགས་འདི་བཞེས་ལ། །རྣལ་འབྱོར་བཅོལ་
པའི་འཕྲིན་ལས་སྒྲུབ་པར་མཛོད། །རབ་མཛེས་ཤེལ་གྱི་ཁང་བཟང་ལ་འགྲན་པའི།།
རྩི་བཅུད་སྙིང་པོ་འོ་ཞོའི་རྒྱུན་སྟེར་ཞིང་། །རབ་བརྗེ ད་རྭ་དང་རྨིག་པ་ཆེས་ཆེར་རྣོ།།
རྣམ་བཀྲ་དར་གྱིས་རྒྱན་པའི་ཞོལ་མོ་འདི། ། ལྷ་ཆེན་ཞོག་x །འཁོར་ཚོགས་ ༩།
བརྟེན་པའི་x །རྣལ་འབྱོར་བཅོལ་བའི་x །བིཌཱུར་དཀར་པོའི་མདོག་ལ་རབ་འཁུ་
ཞིང་། །འཇམ་གཉེན་མཛེས་པའི་སྤུ་སྡུག་རྣམ་པར་འཁྱིལ། །ཨིནྡྲ་ནཱི་ལའི་མདོག་
ལྟར་རབ་སྔོ་བའི། ། ཡིད་འོང་རྭ་བཞི་ལྡན་པའི་ར་ལུག་འདི། །ལྷ་ཆེན་ཞོག་ལྷ་ x།
འཁོར་ཚོགས་x །བརྟེན་པའི་དམ་རྫས་ x །རྣལ་འབྱོར་བཅོལ་བའི་x །གནམ་
ལྕགས་འབར་བའི་སྤུ་གྲིའི་མཆུ་སྡེར་ཅན། །མ་རུང་དགྲ་བོའི་ཀླད་ལ་ལྡིང་ཞིང་འཁོར།།

《ཀི》 ཞོག་ལྷ་ཕྱུག་པོའི་གསོལ་མཆོད་རྒྱས་པ། 431
སྟོང་གསུམ་སྐད་ཅིག་ཉུལ་བའི་གཤོག་རླབས་ཀྱིས། །མཁའ་ལ་འཕུར་ལྡིང་རོལ་
བའི་བྱ་དཀར་འདི། ། ལྷ་ཆེན་ཞོག་ལྷ་* །འཁོར་ཚོགས་རོང་བཙན་ x །བརྟེན་
པའི་དམ་རྫས་ x །རྣལ་འབྱོར་བཅོལ་པའི་x །གནམ་ས་ལྟ་བུར་ཡངས་པའི་ཁ་
གདངས་ཤིང༌། །གངས་རི་དུམ་བུ་ཆད་འདྲའི་མཆེ་བ་གཙིགས། །སྡེར་བཞི་རབ་
བགྲད་གདོང་ལྔའི་དབང་པོ་ལྟར། །དགྲ་བགེགས་རི་དྭགས་འཇོམས་པའི་ཁྱི་དཀར་
འདི། ། ལྷ་ཆེན་ཞོག་ལྷ་ x །འཁོར་ཚོགས་ x །བརྟེན་པའི་x །རྣལ་འབྱོར་
བཅོལ་ x །ལྷ་བྱ་དཀར་པོ་མཛེས་པའི་ཡིད་འོང་གསོབ། །རིན་ཆེན་ལྔ་དང་འབྲུ་
སྨན་དར་གོས་ཀྱིས། །ལེགས་པར་བཀང་པའི་ལོངས་སྤྱོད་འཁོར་ལོའི་དབུས། །གང་
གི་སྐུ་བརྙན་སྲོག་སྔགས་སྤྲས་པ་འདི། །ལྷ་ཆེན་ཞོག་ལྷ་ x །འཁོར་ཚོགས་x །
བརྟེན་པའི་དམ་ x །རྣལ་འབྱོར་བཅོལ་ x །སྨྱུག་རྒོད་ཚིག་གསུམ་བྱ་དཀར་སྒྲོས་
བརྒྱན་ཅིང་། །གནམ་ལྕགས་ལས་གྲུབ་རྡོ་རྗེའི་མདེའུ་ཅན། །དར་ཚོན་སྣ་ལྔ་ཀུན་
གསལ་མེ་ལོང་དང་། །ལྷ་སྐུ་སྔགས་ཀྱིས་སྤྲས་པའི་ནང་རྟེན་འདི། །ལྷ་ཆེན་ཞོག་
ལྷ་ x །འཁོར་ཚོགས་x །བརྟེན་པའི་རྣལ་འབྱོར་x །རབ་བརྗིད་ཤིན་ཏུ་མཛེས་
པའི་སྐུ་འབག་དང་། །མིག་གི་བདུད་རྩིར་སྤེལ་བའི་ཁང་བཟང་མདོས། །བླ་རྡོ་འཁྲུལ་
མེད་སྲོག་གི་འཁོར་ལོ་བཅས། ། བླ་ན་མེད་པའི་རྟེན་མཆོག་དམ་པ་འདི། ། ལྷ་ཆེན་
ཞོག་ལྷ་* །འཁོར་ཚོགས་ x །བརྟེན་པའི་དམ་རྫས་ x །རྣལ་འབྱོར་བཅོལ་
པའི་འཕྲིན་ལས་ x །བསྟོད་པ་བྱ་བ་ནི། ༈ རྣམ་འདྲེན་ཐམས་ཅད་གཟིགས་པ་ལ་
སོགས་པའི། །སྔོན་བྱོན་རྒྱལ་བའི་སྤྱན་སྔར་ཐུགས་བསྐྱེད་ནས། །རླབས་ཆེན་མཛད་
པས་འཇིག་རྟེན་ལས་འདས་ཀྱང་། །འཇིག་རྟེན་ཚུལ་འཛིན་ལྷ་མཆོག་ཁྱོད་ལ་བསྟོད།།
ཁྱད་པར་བསྟན་འདིར་རྡོ་རྗེ་འཛིན་པ་དང༌། །པདྨ་ཀཱ་ར་འཇམ་མགོན་ཙོང་ཁ་པས།།
གསང་ཆེན་རྒྱུད་སྡེའི་དཀྱིལ་འཁོར་ལ་བཅུག་ནས། །དབང་བསྐུར་བསྟན་པ་བསྲུང་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
432 
བར་གཉེར་ལ་བསྟོད། །ལྷུན་གྲུབ་ཆོས་སྐུའི་ངང་ལ་རྟག་གཟིགས་ཀྱང་། །སྣ་ཚོགས་
ཚོན་དང་ཕྲད་པའི་ཤེལ་བཞིན་དུ། །གྲངས་མེད་གདུལ་བྱའི་བསམ་པ་ཇི་ལྟ་བར། །གང་
འདུལ་སྤྲུལ་པའི་གར་མཁན་དེ་ལ་འདུད། །འདི་མན་སྤྲུལ་སྐུ་རིན་པོ་ཆེ་ངག་དབང་ཕུན་ཚོགས་
ཀྱིས་གནང་བ་གཞིར་བཞག །རིན་ཆེན་དུ་མའི་སྒ་སྲབ་དར་འཕན་གྱིས། །རབ་མཛེས་སྤྲིན་
དཀར་གཡོ་འདྲའི་ཅང་ཤེས་སྟེང༌། །གར་དགུའི་ཉམས་ཀྱིས་རོ ལ་པའི་དགྲ་ལྷ་ནི།།
མ་ངེས་རྣམ་འགྱུར་ཅིར་ཡང་སྟོན་ལ་བསྟོད། །སྐུ་མདོག་ཤེལ་གྱི་ལྷུན་པོ་ལྟར་དཀར་
བ༑ ༑ཉི་མ་འབུམ་དང་འགྲོགས་བཞིན་གཟི་འོད་འབར། །མཛེས་པའི་འཛུམ་ལྡན་
སྤྱན་གསུམ་སྒྲུབ་པ་པོར། །དགྱེས་པས་གཡེལ་མེད་གཟིགས་པ་ཁྱོད་ལ་བསྟོད། །དབུ་
ལ་པད་ཞྭ་དར་དཀར་ན་བཟའ་གསོལ། །སྲིད་གསུམ་ཀུན་ལས་རྒྱལ་བའི་བ་དན་ནི།།
གཡས་པའི་ཕྱག་གིས་བསྒྲེང་ཞིང་སྐལ་ལྡན་ལ། །ཕྱག་གཡོན་བུམ་པས་དངོས་གྲུབ་
སྩོལ་ལ་བསྟོད། །ཟག་མེད་བདེ་ཆེན་བསྐྱེད་པའི་གསང་བའི་ཡུམ། །བཀའ་ཉན་
གཙོ་བོར་རོང་བཙན་མཆེད་དགུ་དང༌། ། ལྷ་ཀླུ་བདུད་བཙན་ཐེའུ་རང་འབྱུང་པོ་སོགས།།
སྤྲུལ་པ་ཡང་སྤྲུལ་འཁོར་ཚོགས་རྣམས་ལ་བསྟོད། །རྡོ་རྗེ་འཆང་དང་རྟ་མགྲིན་དབང་
གི་ལྷ། །སངས་རྒྱས་གཉིས་པ་པདྨ་ཐོད་ཕྲེང་སོགས། །སྔོན་བྱོན་རྩ་བརྒྱུད་བླ་མའི་
ཚོགས་རྣམས་ཀྱིས། །གསང་ཆེན་དཀྱིལ་འཁོར་མཆོག་ཏུ་དབང་བསྐུར་ནས། །དམ་
ཚིག་རྡོ་རྗེའི་རེ་ཁཱ་གཙུག་ཏུ་བཀོད། །རྡོ་རྗེ་བདུད་རྩིའི་ཆུ་རྒྱུན་ཞལ་དུ་བླུད། །རྡོ་
རྗེའི་ཐ་ཚིག་རྣ་བར་རབ་བསྒྲགས་ནས། །མངའ་གསོལ་གཟེངས་བསྟོད་ཞོག་ལྷ་ཕྱུག་
པོ་ཁྱོད། །རྒུད་པའི་མུན་པ་སེལ་བའི་རྟ་ལྗང་ཅན། ། སྐྱེ་དགུའི་རེ་བ་སྐོང་བའི་ཡིད་
བཞིན་ནོར། །ཕ་རོལ་དགྲ་བགེགས་འཇོམས་ལ་རྡོ་རྗེའི་ཐོག །རྣལ་འབྱོར་འཕྲིན་
ལས་སྒྲུབ་པའི་སྲུང་མ་ཉིད། །གསོལ་ལོ་མཐུན་པའི་རྫས་ཀྱིས་ལྷ་ཁྱོད་གསོལ། །བསྟོད་
དོ་དབུ་འཕང་མཐོན་པོར་ལྷ་ཁྱོད་བསྟོད། །བསྐུལ་ལོ་བསྟན་པ་བསྲུང་བར་ལྷ་ཁྱོད་

ཞོག་ལྷ་ཕྱུག་པོའི་གསོལ་མཆོད་རྒྱས་པ།
 433
" | - ག་- - -- - 
བསྐུལ། །རྦད་དོ་གདུག་ཅན་སྒྲོལ་བར་ལྷ་ཁྱོད་རྦད། །རྒྱལ་བསྟན་སྤྱི་དང་འཇམ་
མགོན་ཙོང་ཁ་པའི། །ཆོས་དང་སྲིད་ཀྱི་བསྟན་པ་རབ་འཕེལ་ཞིང་། །འཇིག་རྟེན་
ཀུན་ཏུ་ནད་ཡམས་མུ་གེ་དང་། །འཁྲུག་རྩོད་ལ་སོགས་ཉེས་ཀུན་ཞི་བར་མཛོད། །རྨད་
བྱང་བསོད་ནམས་གསེར་གྱི་འཁོར་ལོ་ཡིས། །ཆབ་འབངས་གླིང་བཞིའི་ཁྱོན་ལ་དབང་
བསྐུར་བ། ། མི་ཡི་དབང་པོ་སྐྱིད་ཤོད་དགའ་ལྡན་པའི། །རིགས་བརྒྱུད་ནམ་ཡང་
འཆད་པ་མེད་པར་མཛོད། །ལྷ་རྒྱལ་ཚངས་དབང་རྣམ་ཐོས་བུ་དང་ནི། །འཁོར་ལོས་
བསྒྱུར་རྒྱལ་ཚེ་བསོད་མངའ་ཐང་ཚོགས། །འབད་མེད་ལྷུན་གྱིས་གྲུབ་ནས་སྲིད་མཐའི་
བར། །འགྱུར་མེད་རབ་ཏུ་བརྟན་པའི་དགེ་ལེགས་སྩོལ། ། མདོར་ན་རྣལ་འབྱོར་
བདག་གི་འདོད་པའི་དོན། །ཞི་རྒྱས་དབང་དྲག་འཕྲིན་ལས་པདྨོའི་ཚལ། ། ལྷ་ཁྱོད་
L་
ཐུགས་དམ་བསྐུལ་བའི་ཉི་འོད་ཀྱིས། །ཆེས་ཆེར་རྒྱས་པའི་བཀྲ་ཤིས་སྩལ་དུ་གསོལ།།
སྭོ་ཕྱའོ་ལྷ་རྒྱལོ། །ཧཱུཾ་ཕྱའོ་ལྷ་རྒྱལོ། །ཧཱུཾ་ཕྱའོ་ལྷ་རྒྱལོ། །འདི་སྐད་སྨྲས་པ། རྒྱ་
ཆེན་ཤེས་བྱའི་གཤོག་རླབས་མ་རྒྱས་ཤིང་། །རྣམ་དག་རིགས་པའི་མཆུ་སྡེར་མི་རྣོ་
ཡང་། །སྔོན་མེད་འཆི་མེད་མཁའ་ལ་འཕགས་པ་འདི། ། ལྷ་དང་བླ་མའི་བཀའ་
འདྲིན་ཡིན་ནམ་སྙམ། །དེང་དུས་སྐྱེ་བོ་ཕལ་ཆེར་ལོག་རྟོག་གི །མི་གཙང་འདམ་
དུ་བྱིང་བ་བདག་འདྲ་ཡི། །རིན་ཆེན་རིན་ཐང་མེད་པའི་གཙང་གནས་ལ། །བཀྲི་
བའི་ཐབས་ཚུལ་མངའ་བ་མ་ལགས་མོད། །འདྲེན་པ་མཆོག་དེའི་བཀའ་ལུང་གངྒའི་
རྒྱུན། །རང་བློའི་རིགས་ཀྱིས་བཟློག་པར་མ་ནུས་པས། །དེ་ཕྱིར་གསོལ་མཆོད་
སྒེག་མོའི་ཨ་དར་ཤར། །ནོངས་པའི་ར་རི་ཚོགས་རྣམས་མཁས་ལ་འཆགས། །འདིར་
འབད་རྣམ་དཀར་ཕུང་པོ་ཉལ་འགྲོའི་རྒྱུན། །ཆོས་བརྒྱད་སྤྲོས་པའི་རྡུལ་གྱིས་མ་གོས་
པར། །རིན་ཆེན་སེམས་ཀྱི་ཆུ་ཀླུང་དང་འགྲོགས་ཏེ། །ཀུན་མཁྱེན་རྒྱ་མཚོར་འཇུག་
པའི་རྒྱུར་གྱུར་ཅིག །ཅེས་པ་འདི་ནི། མེ་བྱ་ལོ་སྟག་རྩེ་ནས་ཞོག་ལྷའི་ཕྱི་ནང་གསང་གསུམ་གྱི་རྟེན་

434 རྗེ ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 《ཀི》
འཛུགས་དགོས་པའི་བཀའ་གནང་བྱུང་བའི་ཚེ་སྔར་ནས་ཞོག་ལྷའི་གསོལ་མཆོད་རྒྱས་པ་མི་འདུག་གཤིས་སྤྲུལ་
སྐུ་རིན་ཆེན་ངག་དབང་ཕུན་ཚོགས་ཀྱིས་གསོལ་མཆོད་གནང་བ་ལ་གཞི་བྱས་ཏེ། ཅུང་ཟད་ཁ་འགེངས་དགོས་
པ་རྣམས་གཞན་ནས་ཁ་བསྐང་སྟེ། ཟླ་ ༧ ཚེས་ ༡༥ ལ་ཤཱཀྱའི་བཙུན་པ་དོན་ཡོད་མཁས་གྲུབ་ཀྱིས་སྤུས་
པའོ།། མངྒ་ལཾ།། །།
༈ ཞོག་ལྷ་ཕྱུག་པོའི་གཏོར་རྫོངས་ཁྱེར་བདེ ་བ་བཞུགས་སོ།།
༈ ཧོ། སྤྲོས་བྲལ་ཆོས་ཀྱི་དབྱིངས་ལས་མ་གཡོས་ཀྱང་། །མཐུ་སྟོབས་རྫུ་འཕྲུལ་
དཔག་པར་མི་ནུས་པའི། །སྣ་ཚོགས་སྒྱུ་འཕྲུལ་དྲ་བའི་ཟློས་གར་མཁན། །དགྲ་
ལྷའི་རྒྱལ་པོ་ཆེན་པོ་དགོངས་སུ་གསོལ། །སྔོན་ཚེ་བསྐལ་པ་དུས་ཀྱི་དང་པོ་ལ། །བཅོམ་
ལྡན་དཔལ་ཆེན་རྡོ་རྗེ་འཆང་དབང་གིས། །གསང་ཆེན་དཀྱིལ་འཁོར་མཆོག་ཏུ་ལེགས་
བཅུག་ནས། །དབང་བསྐུར་གཟེངས་བསྟོད་རྒྱལ་བའི་བསྟན་པ་དང་། །བསྟན་འཛིན་
བུ་བཞིན་སྐྱོང་བར་བཀའ་བསྒོས་པ། །ཉིད་ཀྱིས་ཇི་ལྟར་ཞལ་བཞེས་མ་གཡེལ་བར།།
སྔགས་དང་ཏིང་འཛིན་ཕྱག་རྒྱས་བྱིན་བརླབས་ཤིང་། །རྡོ་རྗེ་གསུམ་གྱིས་སྦྱངས་རྟོགས་
སྦྱར་བ་ཡི། །བདུད་རྩི་ལྔ་ལྡན་གཏོར་མ་འདི་བཞེས་ཤིག །འཛམ་བུ་ཏི་བའི་ཞལ་
ཟས་འདི་བཞེས་ཤིག །ཛ་གད་སྨད་ཕུད་མཆོད་པ་འདི་བཞེས་ཤིག །གཙང་མ་ཕུད་
ཀྱི་གསེར་སྐྱེམས་འདི་བཞེས་ཤིག །བསྟན་དང་བསྟན་འཛིན་བུ་བཞིན་སྐྱོང་བ་དང༌།།
བསྟན་དགྲ་དམ་ཉམས་དགྲ་བགེགས་སྒྲོལ་བ་སོགས། །ཞི་རྒྱས་དབང་དྲག་འཕྲིན་
ལས་གང་དགོས་རྣམས། །ཐོགས་པ་མེད་པར་མྱུར་དུ་སྒྲུབ་པར་མཛོད། །བར་དུ་
རིག་འཛིན་གྲུབ་པ་ཀུན་གྱི་གཙོ། ། ལྔ་བརྒྱའི་གཙུག་རྒྱན་བློ་བཟང་གྲགས་པ་ཡིས།།
མི་འགྱུར་རྡོ་རྗེའི་དམ་ཚིག་མགོ་ལ་བཞག །མི་འདའ་རྡོ་རྗེའི་དམ་ཚིག་རྣ་བར་བསྒྲགས།།
རྡོ་རྗེའི་མནའ་ཆུ་ཞལ་དུ་བླུད་ནས་ཀྱང་། ། བུ་རམ་ཤིང་པའི་ལུང་རྟོགས་བསྟན་པ་དང་། །
དེ་འཛིན་སྐྱེས་བུ་སྐྱོང་བར་བཀའ་བསྒོས་ཤིང་། །ཉིད་ཀྱིས་ཞལ་བཞེས་དམ་བཅའ་

ཞོག་ལྷ་ཕྱུག་པོའི་གསོལ་མཆོད་རྒྱས་པ།
 435
《ཀི》 །
མ་གཡེལ་བར། །སྔགས་དང་ x །རྡོ་རྗེ་ x །བདུད་རྩི་ x །འཛམ་བུ་x །ཛ་
གད་ x །གཙང་མ་ x །ཞེས་པའི་བར་བརྗོད། རྒྱལ་བསྟན་སྤྱི་དང་ཀུན་མཁྱེན་ཙོང་ཁ་
པའི། །ཆོས་སྲིད་ཉི་ཟླའི་འོད་བཞིན་ཁྱབ་པ་དང་། །ནད་ཡམས་མུ་གེ་ལོ་ཉེས་འཁྲུག་
རྩོད་སོགས། །ཉེ་བར་ཞི་ཞིང་གང་བསམ་འགྲུབ་པར་མཛོད། །ད་ལྟ་རྩོད་ལྡན་དུས་
ཀྱི་ཐ་མ་ལ། །རྣལ་འབྱོར་བདག་གི་ལྷག་བསམ་དག་པ་ཡིས། །མཆོད་གཏོར་མདོས་
སོགས་ཕྱི་ནང་གསང་བའི་རྟེན། ། མ་ཚང་མེད་པར་ལེགས་པར་བཤམས་པ་དང་། །ཇི་
ལྟར་སྔོན་གྱིས་རྒྱལ་བས་བཀའ་བསྒོས་པའི། །ཉིད་ཀྱིས་དམ་བཅས་ཞལ་བཞེས་གསོལ་
བཏབ་ལ། །དམ་ཚིག་གཅིག་ཏུ་བསྲེས་པའི་བདེན་པ་ཡིས། །སྔགས་ x །བདུད་
རྩི་ x །འཛམ་བུ་ x ། ཛ་གད་ x །གཙང་མ་ x །ཞེས་པ་ནས། བདག་ཅག་དཔོན་
སློབ་སྦྱིན་བདག་བཅས་པ་ལ། །ཉིན་གསུམ་བྱ་ར་མཚན་གསུམ་མེལ་ཚེ་དང་། །མི་
དང་མི་མིན་གནོད་པ་ལས་བསྲུང་ཞིང་། ། གང་བསམ་འདོད་པའི་རེ་བ་འབྲས་ལྡན་
ཤོག །ཅེས་པ་འདི་ནི་ཞོག་ལྷའི་གཏོར་བསྔོས་ཀྱི་མཇུག་ཏུ་གཏོར་རྫོངས་ཁྱེར་བདེ་བ་ཞིག་དགོས་ཞེས། རང་
གི་ཉེ་འཁོར་བ་ངག་དབང་དཔལ་ལྡན་གྱིས་བསྐུལ་བའི་ངོར་ཆོས་སྨྲ་བའི་བཙུན་པ་དོན་ཡོད་མཁས་གྲུབ་ཀྱིས་སྨྲས་
པའོ། །། །
༈ འབར་བ་རྡོ་རྗེའི་གསོལ་མཆོད་བཞུགས་སོ།།
༈ དུས་གསུམ་རྒྱལ་བའི་སྤྱི་གཟུགས་པདྨ་འབྱུང༌། །རྣམ་དག་དགེ་སློང་རྡོ་རྗེ་འཛིན་
པའི་ཚུལ། །གནས་གསུམ་དཔའ་བོ་མཁའ་འགྲོའི་ཚོགས་དང་བཅས། །ཐོགས་
མེད་རྫུ་འཕྲུལ་ཤུགས་ཀྱིས་གནས་འདིར་གཤེགས། །མགོན་དེས་ཐུགས་རྗེ་ཆེན་པོའི་
དཀྱིལ་འཁོར་དུ། །ལེགས་པར་བཅུག་ནས་དབང་བསྐུར་གཟེངས་བསྟོད་ཅིང་། །གསང་
མཚན་རྡོ་རྗེ་འབར་བ་རབ་གསོལ་བའི། །ལྷ་ཁྱོད་རྫུལ་འཕྲུལ་སྟོབས་ཀྱིས་གནས་འདིར་
གཤེགས-། །ཚུར་སྤྱོན་ཚུར་སྤྱོན་ཏིང་འཛིན་གྱིས་བསྐྲུན་པའི། །རིན་ཆེན་ལྔ་ལས་

436 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། 
《ཀི 》
གྲུབ་པའི་ཕོ་བྲང་དུ། །འདོད་ཡོན་སྣ་ཚོགས་སྤྲིན་ཕུང་འཁྲིགས་པའི་དབུས། །རྟ་
མཆོག་རབ་མཛེས་གདན་ལ་རོལ་བར་བཞུགས། །བྱིན་གྱིས་བརླབས་པའི་ཡིད་འོང་
མཆོད་ཡོན་དང༌། །རབ་མཛེས་མེ་ཏོག་དྲི་ཞིམ་བདུག་སྤོས་ཚོགས། །སྣང་གསལ་
དྲི་མཆོག་ཞལ་ཟས་རོལ་མོ་སོགས། །དགྱེས་པ་བསྐྱེད་ཕྱིར་འབུལ་ལོ་བཞེས་སུ་གསོལ།།
བདག་ཅག་མ་རིག་འཁྲུལ་པས་ནོངས་པ་ཡིས། ། ལྷ་ཁྱོད་ཐུགས་དང་འགལ་བ་ཅི་མཆིས་
པ༑ ༑སྦྱངས་རྟོགས་སྦྱར་བའི་བསང་མཆོད་འདི་འབུལ་བས། །ཕོག་ཐུག་ཉམས་
ཆག་ཐམས་ཅད་ཞི་གྱུར་ཅིག །དམ་རྫས་གཏོར་མ་རི་ལྟར་སྤུངས་པ་དང་། །ཇ་ཆང་
སྨན་ཕུད་བཏུང་བ་རྒྱ་མཚོར་བཅས། །ལྷག་བསམ་དག་པས་འབུལ་གྱིས་དགྱེས་པར་
རོལ། །རྣལ་འབྱོར་བཅོལ་བའི་འཕྲིན་ལས་འགྲུབ་པར་མཛོད། །འཇིག་རྟེན་སྤྱི་
དང་ཁྱད་པར་ཡུལ་ཕྱོགས་འདིའི། །མི་ནད་ཕྱུགས་ནད་གདོན་བགེགས་གནོད་པ་སོགས།།
ཉེ་བར་ཞི་ཞིང་ཚེ་བསོད་ལེགས་ཚོགས་རྣམས། །ཡང་ངོའི་ཟླ་ལྟར་རྒྱས་པའི་དགེ་
ལེགས་སྩོལ། །ཅེས་པ་འདི་ཡང་རང་ཉིད་ཀྱི་ཉེ་འཁོར་བ་ངག་དབང་དཔལ་ལྡན་གྱིས། འབར་བ་རྡོ་རྗེའི་
གསོལ་མཆོད་ཞིག་དགོས་ཞེས་བསྐུལ་ངོར། ཤཱཀྱའི་དགེ་སློང་དོན་ཡོད་མཁས་གྲུབ་ཀྱིས་དབེན་གནས་གུར་
སྨོན་རི་ཁྲོད་དུ་འཕྲལ་མར་སྦྱར་བའོ། །
མ མེ་སྡུག་པའི་གསོལ་ཁ་བཞུགས་སོ།།
རང་བཞིན་རྣམ་དག་སྤྲོལ་བྲལ་ཀློངས་ཡངས་ནས། །སྣ་ཚོགས་སེམས་ཀྱི་རོ ལ་པ་
ལས་གྲུབ་པའི། །མ་ངེས་རྣམ་འགྱུར་ཅིར་ཡང་སྟོན་པ་ཡི། །བྲག་བཙན་དགྲ་ལྷའི་
རྒྱལ་པོ་གནས་འདིར་གཤེགས། །མདུན་དུ་རིན་ཆེན་ལས་གྲུབ་ཁང་བཟང་མཆོག །སྣ་
ཚོགས་འདོད་ཡོན་མང་པོའི་ཚོགས་ཀྱིས་བསྐོར། །རྟ་མཆོག་རིན་ཆེན་སྤྲས་པའི་གདན་
སྟེང་དུ། །རྣམ་མང་འཁོར་གྱི་དབུས་ན་བཞུགས་པར་གྱུར། །སྔགས་དང་ཏིང་འཛིན་
ཕྱག་རྒྱས་བྱིན་བརླབས་ཤིང༌། །དབང་པོ་ལྔ་ལ་ཟག་མེད་བདེ་སྟེར་བའི། །དངོས་

ཞོག་ལྷ་ཕྱུག་པོའི་གསོལ་མཆོད་རྒྱས་པ། 437
《ཀི》 _
-- -------- --ཁག་
བཤམས་ཡིད་སྤྲུལ་མཆོད་ཚོགས་མཐའ་ཡས་པ། ། ལྷ་མཆོག་དགྱེས་པ་བསྐྱེད་ཕྱིར་
འབུལ་བར་བགྱི། །དྲི་མེད་རིན་ཆེན་དང་པོའི་སྣོད་ཡངས་སུ། །འབར་བའི་མེས་
བསྲེགས་སྦྱངས་རྟོགས་སྦར་བ་ཡིས། ། མི་གཙང་སྦགས་སོགས་ནོངས་པ་ཐམས་ཅད་
བསངས། །གཞན་ཡང་འདོད་ཡོན་ལྔ་ལྡན་གཏོར་མ་དང་། །ཇ་ཆང་ལ་སོགས་ཕུད་
ཀྱིས་ཁྱོད་མཆོད་ན། །འཁོན་དང་རུ་ང་ཕྲག་དོག་མ་བྱེད་པར། །བདག་གི་འགལ་
རྐྱེན་སེལ་ལ་མཐུན་རྐྱེན་སྒྲུབས། །ཁྱད་པར་དུ་ཡང་ཡུལ་ཕྱོགས་འདི་ཉིད་ལ། །མི་
ཕྱུགས་ནད་དང་སད་སེར་ལ་སོགས་པ། །གནོད་པའི་བསམ་སྦྱོར་ཐམས་ཅད་རབ་སྤོངས་
ལ༑ ༑ཕན་བདེའི་བདེ་ལེགས་རྒྱས་པའི་འཕྲིན་ལས་མཛོད། །ཅེས་པ་འདི་ཡང་བློ་བཟང་
ཆོས་འཕེལ་གྱིས་སེ་སྦུག་པའི་གསོལ་ཁ་ཞིག་དགོས་ཚུལ་བྱུང་བ་ལྟར། གུར་སྨོན་རི་ཁྲོད་དུ་སྦྱར་བའོ།།
བཀྲ་ཤིས།

4 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
༼ཁུ༽
༄༅། །ཞལ་གདམས་མགུར་དབྱངས་བཞུགས་སོ།།
༄༅། །རྗེ་སངས་རྒྱས་ཀུན་གྱི་ངོ་བོ་ཉིད། །ཆོས་བརྒྱད་ཁྲི་བཞི་སྟོང་འབྱུང་བའི་
གནས། །ཚོགས་འཕགས་མཆོག་དགེ་འདུན་ཀུན་གྱི་གཙོ། །རྗེ་གསུམ་ལྡན་བླ་མའི་
ཞབས་པད་ལ། །བདག་བྱང་ཆུབ་བར་དུ་སྐྱབས་སུ་མཆི། །ཆེས་རྙེད་པར་དཀའ་བའི་
དལ་འབྱོར་འདི། །རླུང་འཚུབ་མའི་ནང་གི་མར་མེ་བཞིན། །དུས་ནམ་འཇིག་ངེས་
པ་མ་མཆིས་པས། །ད་དོན་གྱི་སྙིང་པོ་ལེན་རེ་རན། །རན་པ་རུ་མ་ཟད་འཕྱིས་པ་
ཙམ། །གནས་ངན་སོང་གི་སྡུག་བསྔལ་རབ་འཇིགས་པ། །དུས་ནམ་ཡོང་ངེས་པ་
མ་མཆིས་པས། །སྐྱབས་དཀོན་མཆོག་རིན་ཆེན་རྣམ་གསུམ་ལ། །ཡིད་གདུང་ཤུགས་
དྲག་པོས་གསོལ་འདེབས་འཚལ། །ལས་དགེ་སྡིག་གི་སྤང་བླང་མ་བྱས་ན། །ཆེས་
མི་བཟོད་སྡུག་བསྔལ་མྱོང་ངེས་པས། །ལས་དཀར་ནག་ལས་ལ་བླང་དོར་གཅེས།།
འདི་སྔོན་བྱོན་དམ་པའི་རྣམ་ཐར་ཡིན། །མཐོ་སྲིད་རྩེ་ནས་བཟུང་མནར་མེད་བར།།
གནས་ཁམས་གསུམ་འཁོར་བ་གར་སྐྱེས་ཀྱང་། །ཀུན་སྡུག་བསྔལ་ཁོ་ནའི་ཡོ་ལང་
ཡིན། །དེ་ཐར་འདོད་ཤུགས་དྲག་བསྐྱེད་ཀྱང་འཚལ། །གནས་འཁོར་བར་འཁྱམས་
པའི་མ་རྒན་རྣམས། །སྡུག་བྱེ་བས་མནར་ཞིང་བདེ་བས་ཕོངས། །རང་དྲི་ཅན་ཕ་
མར་རབ་ཤེས་ནས། །དེའི་དོན་དུ་བྱང་ཆུབ་སེམས་མཆོག་བསྐྱེད། །ལར་ཐེག་ཆེན་
སེམས་དེས་ལེགས་དྲངས་པའི། །རང་སྨིན་བྱེད་ཕ་རོལ་ཕྱིན་དྲུག་དང་། །གཞན་
སྨིན་བྱེད་བསྡུ་བཞི་ལ་སོགས་པའི། །མཆོག་རྒྱལ་སྲས་སྤྱོད་པའི་གནས་རྣམས་ལ།།
བློ་ཞུམ་པ་མེད་པར་བསླབ་ཀྱང་འཚལ། །ལམ་མཐུན་མོང་རིམ་པས་རྒྱུད་སྦྱངས་ནས།།

ཞལ་གདམས་མགུར་དབྱངས། 439
ཚེ་གཅིག་གིས་རྡོ་རྗེ་འཆང་འགྲུབ་པའི། །ཆོས་བདེ་གསང་རྒྱུད་སྡེའི་འཇིང་བརྒལ་
ཏེ༑ ༑སྐུ་གསུམ་གྱི་གོ་འཕང་སྤྱོད་པར་འཚལ། །ལར་དེ་ལྟར་སྨྲ་བའི་གྱི་ན་པས།།
ཡུལ་ཞོག་ལྷ་ཕྱུག་པོའི་ལྷ་ཞོལ་གྱི། །གནས་ཚེ་རིང་ཞེས་གྲགས་དེ་ཉིད་དུ། །བློར་
གང་ཤར་འཕྲལ་དུ་སྨྲས་པ་ཡིན། །སརྦ་མངྒ་ལཾ།། །།

440 _ རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ། _ _ 《གེ》
ཐ - --- ——
༼གི༽
༄༅། །རྗེ་དོན་ཡོད་མཁས་གྲུབ་ཀྱི་གསོལ་འདེབས་བཞུགས་སོ།།
༄༅། །ན་མོ་གུ་རུ་མཉྫགྷོ་ཥཱ་ཡ། རང་གཞན་དོན་གཉིས་མཐར་སོན་རྫོགས་
སངས་རྒྱས། །ལུང་རྟོགས་དམ་ཆོས་བདེན་གཉིས་ཟུང་འཇུག་ཆོས། །རིག་གྲོལ་
འཕགས་ཚོགས་དགེ་འདུན་འདུས་པའི་སྡེ། །མཆོག་གསུམ་ཐུགས་རྗེའི་གཟི་འོད་
དེང་འབར་མཛོད། །ལྷག་པའི་བསླབ་གསུམ་རྩ་བ་རབ་བརྟན་ཅིང་། །ཕུལ་བྱུང་མཁྱེན་
བརྩེའི་ཡལ་འདབ་ཕྱོགས་བརྒྱར་གཡོ། །གཞན་ཕན་འབྲས་བུའི་ཁུར་གྱིས་རབ་བརྗིད་
པའི། །རྗེ་བཙུན་བླ་མ་དཔག་བསམ་ལྗོན་པ་རྒྱལ། །ཐོས་དང་བསམ་པའི་ཤེས་རབ་
པིར་གྱིས་ནི། །ཁྱོད་ཐུགས་མེ་ལོང་ངོས་ལ་ཆོས་ཚུལ་ཀུན། །མ་འདྲེས་གསལ་
བར་བྲིས་པས་གང་ལ་ཡང་། །ཆགས་ཐོགས་མི་མངའ་ཀུན་མཁྱེན་ཁྱོད་ལ་འདུད།།
གང་ལ་བརྟེན་ན་སྲིད་ཞིའི་འཆིང་བ་ཀུན། །མཐའ་དག་མིང་གི་ལྷག་མར་གྱུར་པ་ཡི།།
ཟླ་མེད་སྐྱབས་ཀྱི་དམ་པ་དགེ་བའི་བཤེས། །བྱང་ཆུབ་ལམ་སྟོན་ཁྱོད་ལ་གསོལ་བ་
འདེབས། །འཇམ་མགོན་བླ་མའི་རིང་ལུགས་ཟླ་མེད་པ། །མདོ་སྔགས་ཡོངས་སུ་
རྫོགས་པའི་ཁུར་བསྣམས་ནས། །ལུང་རྟོགས་རྒྱལ་སྲིད་སྐྱོང་བའི་དཔལ་མངའ་བ།།
ཆོས་ཀྱི་རྒྱལ་པོ་ཁྱོད་ལ་གསོལ་བ་འདེབས། །འཁོར་བའི་ཕུན་ཚོགས་ཆུ་ཤིང་སྙིང་
པོ་ལྟར། །གང་གིས་གཟིགས་ནས་ཐར་པར་རབ་གཞོལ་བའི། །གཅིག་ཏུ་སྒྲུབ་ལ་
བརྩོན་པའི་ཐུགས་མངའ་བ། །འཇིག་རྟེན་འདྲེན་པའི་གཙོ་ལ་གསོལ་བ་འདེབས། །འགྲོ་
ཀུན་ཉོན་མོངས་ཞགས་པས་བཅིངས་པ་བཞིན། །ཁྱོད་ཐུགས་སྙིང་རྗེ་ཆེན་པོས་དམ་
དུ་བཅིངས། །དེའི་སླད་བྱང་ཆུབ་མཆོག་ལས་ཁྱོད་ཀྱི་ཐུགས། །མི་བཟློག་བརྟན་

རྗེ་དོན་ཡོད་མཁས་གྲུབ་ཀྱི་གསོལ་འདེབས། 441
པར་བསྣམས་ལ་གསོལ་བ་འདེབས། །མཐའ་མེད་སྲིད་པར་འཁྱམས་པའི་འགྲོ་ཀུན་
ལ༑ ༑རང་གི་བདེ་དགེ་བརྒྱ་ཕྲག་བཏང་ན་ཡང་། །ད་དུང་ཚིམ་པ་མེད་པའི་ཐུགས་
མངའ་བ། །རྒྱལ་སྲས་དཔའ་བོ་ཁྱོད་ལ་གསོལ་བ་འདེབས། །སྔོན་ཚེ་རྒྱལ་སྲས་
དམ་པ་ཇི་སྙེད་པ། །དེ་དག་ཀུན་གྱི་ལྷག་བསམ་ཁྱོད་བཞིན་ཏེ། །ཁྱོད་ཀྱི་རླབས་
ཆེན་སྤྱོད་ལའང་དེ་དག་བཞིན། །ཕན་ཚུན་མི་མཉམ་མེད་ལ་གསོལ་བ་འདེབས། །སྒྲིབ་
མེད་ཆོས་ཀུན་གཟིགས་པའི་སྤྱན་སྟོང་ལྡན། །བདག་མེད་རྟོགས་པའི་ཡེ་ཤེས་རྡོ་རྗེ་
ཡིས། །དངོས་འཛིན་ལྷ་མིན་དབང་པོའི་སྲོག་འཕྲོག་པ། །སྔོན་མེད་ལྷ་དབང་ཁྱོད་
ལ་གསོལ་བ་འདེབས། །རྣམ་དག་དབང་བཞིའི་རིན་ཆེན་ཁམས་ལས་གྲུབ། །རྒྱུད་
སྡེ་རྣམ་བཞིའི་བང་རིམ་སྐ་རགས་ཅན། །རིམ་གཉིས་ཉི་ཟླའི་འོད་ཀྱིས་རབ་མཛེས་
པའི། །རྗེ་བཙུན་ས་འཛིན་དབང་པོར་གསོལ་བ་འདེབས། །དེ་ལྟར་དང་བའི་ཡིད་
ཀྱིས་གསོལ་བཏབ་པས། །དགེ་ལེགས་ཡོན་ཏན་ཀུན་གྱི་སྒོ་གཅིག་བུ། །ཐེག་མཆོག་
དགེ་བའི་བཤེས་ཁྱོད་ཞབས་ཀྱི་རྡུལ། །གུས་པའི་སྤྱི་བོས་ལེན་པར་བྱིན་གྱིས་རློབས།།
རྙེད་པར་དཀའ་ཞིང་ཤིན་ཏུ་འཇིག་སླ་བའི། །དལ་བརྒྱད་འབྱོར་བཅུ་ཚང་བའི་རྟེན་
བཟང་འདིས། །མནོག་ཆུང་ཚེ་འདིའི་འདུན་མ་རྒྱང་བསྲིངས་ནས། གཏན་བདེའི་
འདུན་མ་འགྲུབ་པར་བྱིན་གྱིས་རློ བས། །མི་ཟད་སྡུག་བསྔལ་འབྱུང་གནས་འཁོར་
བ་འདིར། །མེ་འོབས་ལྟ་བུར་འཇིགས་པའི་ངང་ཚུལ་གྱིས། །རྣམ་གྲོལ་ནོར་བུའི་
གླིང་དུ་བགྲོད་པ་ལ། །ཤུགས་དྲག་དོན་གཉེར་སྐྱེ་བར་བྱིན་གྱིས་རློ བས། །ཐོག་མེད་
དུས་ནས་ཡང་ཡང་དྲིན་སྐྱོང་བའི། །མ་རྒན་འགྲོ་རྣམས་ཉམ་ཐག་ལྷུང་བ་ལ། །བཅོས་
མིན་སྙིང་རྗེ་ཆེན་པོས་ཡིད་དྲངས་ནས། །བྱང་ཆུབ་སེམས་མཆོག་སྐྱེ་x །དེ་དག་
སྲིད་པའི་བཙོན་རར་མནར་བ་རྣམས། །བསྒྲལ་ཕྱིར་མི་བཟློག་བརྟན་པའི་བརྩོན་འགྲུས་
ཀྱིས། །བཟོད་པའི་གོ་ཆ་ཆེས་ཆེར་བགོས་ནས་ཀྱང་། །རླབས་ཆེན་སྤྱོད་པའི་གནས་

442 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
ཀུན་རྟོགས་པར་ཤོག །ཤིན་ཏུ་རྟོགས་དཀའི་གནས་ལུགས་དེ་བཞིན་ཉིད། ། ཀླུ་སྒྲུབ་
དགོངས་དོན་འཁྲུལ་མེད་ལེགས་རྟོགས་ནས། །ཞི་ལྷག་ཟུང་དུ་འབྲེལ་བའི་རྣལ་འབྱོར་
གྱིས། །སྒྲིབ་གཉིས་མུན་པ་སེལ་བར་བྱིན་གྱིས་རློབས། །དེ་ལྟར་ཐུན་མོང་ལམ་
ལ་ངེས་རྙེད་ནས། །རྣམ་མང་རྒྱུད་སྡེའི་དོན་ལ་རབ་སྦྱངས་ཏེ། །རིམ་གཉིས་ཟབ་
མོའི་རྣལ་འབྱོར་ཉམས་ལེན་ལ། །སྒྲུབ་པ་སྙིང་པོར་བྱེད་པར་ x །མདོར་ན་རྒྱལ་
བ་ཀུན་གྱི་མཁྱེན་བརྩེའི་གཏེར། །རྗེ་བཙུན་བླ་མ་བསྐལ་བརྒྱར་ཞབས་བརྟན་ཅིང་།།
གང་འཚམས་ཆོས་ཀྱི་འཁོར་ལོ་བསྐོར་བ་ཡིས། །མཛད་པ་རྒྱུན་མི་ཆད་པར་འཇུག་
པར་ཤོག །ཅེས་པ་འདི་ནི་འོད་གསལ་སྔགས་རམས་པ་ཡེ་ཤེས་ཤེས་རབ་ཀྱིས་བསྐུལ་བའི་ངོར། །གུར་
སྨོན་དབེན་གནས་ཀྱིས་རི་ཁྲོད་དུ་སྦྱར་བའོ།། ། བཀྲ་ཤིས།། །། །

《ངོ》 _ རྗེ་དོན་ཡོད་མཁས་གྲུབ་གསུང་འབུམ་ལས་སྨོན་ལམ་བདེན་ཚིག 443
ལ། །རྗེ་དོན་ཡོད་མཁས་གྲུབ་ཀྱི་གསུང་འབུམ་པས་སྨོན་ལམ་གྱི་
བདེན་ཚིག་འདི་ཡང་། མཁན་མིང་འཛིན་པ་བྱམས་པ་
ཡོན་ཏན་གྱིས་བཀོད་པ་བཞུགས་སོ།།
༄༅། ། ཨོཾ་སྭ་སྟི། དེ་ལྟར་ལེགས་བཤད་གླེགས་བམ་རིན་ཆེན་འདི། །ལེགས་
པར་བཞེངས་དང་དུས་གསུམ་དགེ་བའི་མཐུས། །གཅིག་ཏུ་འགྲོ་ལ་སྨན་པའི་སྒོ་གཅིག་
པུ༑ ༑ཐུབ་བསྟན་ཡང་སྙིང་འཇམ་མགོན་ཙོང་ཁ་པའི། ། ལེགས་པར་བཤད་པའི་
མདོ་སྔགས་ལམ་གྱི་གནད། ། མི་ཉམས་དབྱར་གྱི་མཚོ་ལྟར་རབ་འཕེལ་ཞིང་། །དེ་
འཛིན་སྐྱེས་བུས་ས་སྟེང་ཁྱབ་གྱུར་ཅིག །ཡང་ཡང་དྲིན་གྱིས་བསྐྱངས་པའི་འགྲོ་བ་
རྣམས། །ཀུན་ཀྱང་བདེ་སྐྱིད་ཆོས་སྲིད་རབ་འཚོ་ཞིང་། །དགེ་སྡིག་ལས་ལ་བླང་
དོར་མ་འཛོལ་བས། །མཐར་ཐུག་གཏན་གྱི་བཙན་ས་ཟིན་པར་ཤོག །བདག་ཀྱང་
དཔལ་ལྡན་དོན་ཡོད་མཁས་གྲུབ་ཀྱི། །རྣམ་ཐར་གཙང་མ་ཚུལ་བཞིན་འཛིན་པ་དང་།།
མར་གྱུར་འགྲོ་ལ་དགོས་འདོད་འབད་མེད་དུ། །སྩོལ་མཛད་སངས་རྒྱས་གོ་འཕང་
མྱུར་ཐོབ་ཤོག །དེར་མ་སོན་པའི་ཚེ་རབས་ཐམས་ཅད་དུ། །ཐེག་མཆོག་དགེ་བའི་
བཤེས་ཀྱི་མགོན་དང་བཅས། །དལ་འབྱོར་དོན་ཆེན་རྙེད་པར་དཀའ་ཚུལ་ལ། །ཡིད་
ཆེས་དད་པ་གཏིང་ནས་སྐྱེ་བར་ཤོག །ངེས་པར་འཆི་དང་ནམ་འཆི་ངེས་པ་མེད། །འཆི་
དུས་ཕན་པར་དམ་པའི་ལྷ་ཆོས་ལས། །མེད་པར་དཔྱད་གསུམ་དག་པའི་ངེས་ཤེས་
ཀྱིས། །དལ་འབྱོར་རྟེན་ལ་སྙིང་པོ་ལེན་པར་སྨོན། །འཆི་བའི་འོག་ཏུ་མེད་ནས་
མི་འགྲོ་བར། །སྐྱེ་བ་ངེས་ལེན་གར་སྐྱེའི་གདེངས་མེད་ཅིང་། །ཚེ་འདིར་ངན་སོང་

444 རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
སྒྲུབ་ལས་སྟོབས་ཆེ་བའི། །དེ་ཡི་སྡུག་བསྔལ་ཚུལ་ལ་ཤུགས་དྲག་པའི། །ཡིང་
འབྱུང་རང་ཐོག་ཁེལ་བའི་ཚུལ་དག་ལ། ། ཡང་ཡང་སྒོམ་པའི་མི་རྟག་སྐྱོ་ཤས་ཀྱིས།།
ཚེ་འདིའི་སྣང་ཤས་བཟློག་པ་ཉིད་གྱུར་ཅིག །འཁོར་བ་སྤྱི་དང་བྱེ་བྲག་ངན་འགྲོ་ལས།།
སྐྱབས་བྱེད་དཀོན་མཆོག་རིན་ཆེན་རྣམ་གསུམ་ལ། །སྙིང་ནས་ཡིད་ཆེས་སྐྱེས་པའི་
སྐྱབས་འགྲོ་དང་། །དེ་ཡི་བསླབ་བྱ་ཉམས་པ་མེད་པར་ཤོག ། ཁྱད་པར་མི་དགེ་བཅུ་
དང་མཚམས་མེད་སོགས། །ངན་འགྲོའི་རྒྱུ་ཚོགས་མ་ལུས་སྤོང་བ་དང༌། །དགེ་བ་
བཅུ་དང་གཉེན་པོ་སྟོབས་བཞི་ཡིས། །ལས་འབྲས་བླང་དོར་ཚུལ་ལ་འཇུག་གྱུར
ཅིག །ངན་སོང་སྤངས་པའི་ལྷ་མིའི་བདེ་བ་ཙམ། །དོན་དུ་གཉེར་ཡང་འཁོར་བའི་
བདེ་བ་ལ། །ཞིབ་ཏུ་བསམ་ན་སྙིང་པོ་མེད་པའི་ཁར། །མི་ལ་སྡུག་བསྔལ་གསུམ་
དང་དྲུག་དང་བརྒྱད། །འདོད་པའི་ལྷ་ལ་འཆི་ལྟས་ལྔ་སོགས་དང་། །གཟུགས་དང་
གཟུགས་མེད་ལྷ་བརྒྱའི་གཙུག་རྒྱན་ཡང་། །སླར་ཡང་ངན་སོང་གནས་ལ་རབ་སྦྱོར་
བའི། །མནར་མེད་སྲིད་རྩེའི་བར་དུ་འཆིང་བྱེད་ཀྱི། །འདུ་བྱེད་སྡུག་བསྔལ་ཕྲ་མོའི་
ཉེས་དམིགས་ཀྱང་། །ཁོང་དུ་ཆུད་ནས་བསླབ་གསུམ་བདེན་པ་བཞིའི། །ཉམས་
ལེན་གནད་ལ་བསྒྲུབ་པ་མཐར་ཕྱིན་ནས། །ཐར་པའི་གོ་འཕང་མཆོག་ལ་རེ ག་གྱུར་
ཅིག །གྲངས་མེད་སྲིད་པར་དྲིན་གྱིས་ལེགས་བསྐྱངས་པའི། །མར་གྱུར་འགྲོ་བའི་
དོན་དུ་ཐར་པ་མཆོག །ཀུན་མཁྱེན་སངས་རྒྱས་གོ་འཕང་ཐོབ་པའི་སྒོ། །བྱང་ཆུབ་
སེམས་མཆོག་རྒྱུད་ལ་སྐྱེ་བར་ཤོག །རང་རྒྱུད་སྨིན་བྱེད་སྦྱིན་སོགས་ཕར་ཕྱིན་དྲུག།
གཞན་རྒྱུད་སྨིན་བྱེད་བསྡུ་བའི་དངོས་པོ་བཞི། །ཁྱད་པར་ཞི་ལྷག་ཟུང་འབྲེལ་ལྟ་བ་
ཡི༑ ༑རྒྱལ་སྲས་རྣམ་ཐར་ཚུལ་ལ་སྤྱོད་པར་ཤོག །ངེས་འབྱུང་བྱང་སེམས་ཡང་
དག་ལྟ་བ་སོགས། །གཙོ་གསུམ་ལམ་ལ་ངེས་པ་ལེགས་དྲངས་པའི། །འགྲོ་བའི་
དོན་ལ་རིངས་པའི་ངང་ཚུལ་གྱིས། །ཟབ་མོ་རྡོ་རྗེའི་ཐེག་ལ་འཇུག་པར་ཤོག །དེར་

《ངོ》 རྗེ་དོན་ཡོད་མཁས་གྲུབ་གསུང་འབུམ་ལས་སྨོན་ལམ་བདེན་ཚིག 445
- -- -- - - - : --རྨ་
ཡང་མཚན་ཉིད་ཚང་བའི་སློབ་དཔོན་གྱིས། །དགྱེས་བཞིན་རྗེས་སུ་བཟུང་སྟེ་དབང་
བཞི་ཡིས། །སྒྲིབ་བཞི་དག་ཅིང་སྐུ་བཞིའི་ས་བོན་མཆོག །བདག་གི་རྒྱུད་ལ་འཇུག་
པ་ཉིད་གྱུར་ཅིག །དངོས་གྲུབ་རྣམ་གཉིས་བསྒྲུབ་པའི་གཞི་རྟེན་དུ། །མེད་དུ་མི་
རུང་དམ་ཚིག་སྡོམ་པ་རྣམས། སྲོག་དང་བསྡོས་ཏེ་བསྲུངས་པའི་རིམ་གཉིས་ཀྱི། ལམ་
གྱི་གནད་ཀུན་དོན་དམ་འོད་གསལ་གཉིས། མངོན་དུ་གྱུར་པའི་ཟུང་འཇུག་རྡོ་རྗེ་འཆང་།།
ཚེ་འདིར་བདེ་བླག་ཉིད་དུ་འགྲུབ་པར་ཤོག །དེ་ལྟའི་ལམ་བཟང་མཆོག་ལ་བརྩོན་པ་
ཡིས། །ཐོས་བསམ་སྒོམ་པའི་འཇུག་པ་དེ་ཡི་ཚེ། །འགལ་རྐྱེན་བགེགས་རི གས་
བར་གཅོད་མི་འབྱུང་ཞིང་། །མཐུན་རྐྱེན་བསམ་དོན་ཡིད་བཞིན་འགྲུབ་པར་ཤོག །སྟོབས་
ལྡན་ནག་པོ་ཆེན་པོ་ཕྱག་བཞི་མགོན། །རྒྱལ་བའི་བསྟན་སྲུང་དམག་དང་ཟོར་གྱི་ལྷ།།
མཐུ་རྩལ་རྣོ་མྱུར་རྡོ་རྗེ་ལེགས་པ་ཡིས། །ཆོས་འདི་དར་ཞིང་རྒྱས་པའི་གཉེར་ཁ་མཛོད།།
གང་གི་གདན་ས་གུར་སྨོན་འདུས་པའི་སྡེ། །ཐུགས་མཐུན་ཁྲིམས་གཙང་བཤད་དང་
སྒྲུབ་པ་ཡི། །འཁོར་ལོ་གསུམ་གྱི་རྩེད་འཇོས་རབ་བྲེལ་ཞིང་། །སྲིད་མཐའི་བར་
དུ་དར་ཞིང་རྒྱས་གྱུར་ཅིག །ཁྱད་པར་ཡིག་མཁན་རྒྱལ་མཚན་དངོས་གྲུབ་ཀྱིས། །མཚོན་
པའི་འདི་ལ་རྒྱུ་དང་བསམ་སྦྱོར་གྱིས། །འབྲེལ་ཐོག་ལས་བྱེད་ལྟོས་པར་བཅས་པ་རྣམས།།
གནས་སྐབས་མཐར་ཐུག་དགའ་བདེར་སྤྱོད་པར་ཤོག །བླ་མ་ཡིད་དམ་མཆོག་གསུམ་
བྱིན་རླབས་དང་། །ཆོས་དབྱིངས་རྣམ་དག་ལས་འབྲས་བསླུ་བ་མེད། །དཀར་ཕྱོགས་
སྐྱོང་བའི་སྲུང་མའི་མཐུ་སྟོབས་ཀྱིས། །ཇི་ལྟར་སྨོན་པ་བཞིན་དུ་འགྲུབ་གྱུར་ཅིག །ཅེས་
གསུང་འབུམ་རིན་པོ་ཆེ་ཕྱོགས་བསྒྲིགས་གསར་བཞེངས་ཀྱི་མཇུག་ཏུ་སྨོན་ཚིག་འདི་ནི་མཁན་མིང་འཛིན་པ་བྱམས་
པ་ཡོན་ཏན་གྱིས་གུར་སྨོན་དབེན་གནས་རི་ཁྲོད་གཟིམ་ཆུང་དུ་བྲིས།། ༈ །།ངེས་པ་དོན་གྱི་མཁས་ཤིང་གྲུབ་
པའི་དབང་པོ་ཞོག་གུར་སྨོན་པ་དོན་ཡོད་མཁས་གྲུབ་ཀྱི་གསུང་འབུམ་འགྲོ་དོན་ཆེ་ངེས་དེང་ཕན་པར་དུ་མ་འཁོད་
ཅིང་དཔེ་རྒྱུན་དཀོན་སྟབས་བསྟན་འགྲོར་སྨན་པ་དང་། མདོ་སྔགས་ལམ་གྱི་སྤྱོད་ཚུལ་མི་ཉམས་ཡར་རྒྱས་

རྗེ་དོན་ཡོད་མཁས་གྲུབ་རིན་པོ་ཆེའི་གསུང་འབུམ།
446 《ངོ་
སུ་སྤེལ་བའི་སླད་ྋརྒྱལ་དབང་སྐུ་ཕྲེང་བཅུ་གསུམ་པའི་སྐྱེ་གྲལ་དུ་འཁོད་པ་བདག་ནས་རབ་བྱུང་བཅུ་དྲུག་པའི་
ཐོག་མ་མེ་ཡོས་ཧོར་ཟླ་བདུན་པའི་ནང་པར་དུ་བསྒྲུབས་པ་འདིས་ཀྱང་རྣམ་འདྲེན་ཉི་མའི་གཉེན་གྱི་ལུང་རྟོགས་
རྒྱལ་བསྟན་སྤྱི་དང༌། བྱེ་བྲག་ཞྭ་སེར་ཅོད་པན་འཆང་བའི་རིང་ལུགས་དྲི་མ་མེད་པ་འདི་ཉིད་ཕྱོགས་དུས་གནས་
སྐབས་ཀུན་ཏུ་དར་ཞིང་རྒྱས་པའི་རྒྱུར་གྱུར་ཅིག ། སརྦ་མངྒ་ལཾ།། །།

༄༅། །༨ གངས་ཅན་ཁྱད་ནོར་》དཔེ་ཚོགས་ཆེན་མོའི་བསྡུ་སྒྲིག་དང་
ལས་ཞུགས་མི་སྣའི་མཚན་ཐོ།
ལས་ཞུགས་མི་སྣ། བློ་བཟང་བསྟན་འཛིན། དབང་གྲགས། ཚེ་རིང་།
བློ་བཟང་ཆོས་འབྱོར། བློ་བཟང་འཕགས་མཆོག །
ངག་དབང་བློ་གྲོས། བློ་བཟང་དབྱིག་གཉེན། །
རྒྱལ་མཚན་བྱམས་པ། ཚེ་བརྟན་རྡོ་རྗེ། ཕུར་བུ།
ཕུན་ཚོགས་ཚོགས་གཉིས། བློ་བཟང་དམ་ཆོས།
ཚེ་རིང་བཀྲ་ཤིས། ལྷག་པ་ཚེ་རིང་། འཕྲིན་ལས།
བློ་བཟང་འཇིགས་མེད། ཡེ་ཤེས། བསམ་གྲུབ།
བུ་ཆུང་། བསྟན་འཛིན་ཤེས་རབ། ཚེ་རིང་མ།
རྡོ་རྗེ་མཚོ། ཚེ་རིང་ཆོས་སྒྲོན། ལྷག་པ་སྒྲོལ་མ།
ལྷ་སྐྱིད། བསོད་ནམས་དབྱངས་ཅན། བཀྲ་གཡང་།
བྱམས་པ་ཆོས་སྒྲོན། སྐལ་བཟང་ལྷ་མོ།

